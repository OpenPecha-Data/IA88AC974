༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG25132 ImageGroup: I1KG25139
LCCN: n/a ISBN: n/a
Title:
མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་པའིརྒྱ་མཚོ།
mngonpakunlasbtuspa'irgyacher'grel pa legs parbshad pa'irgya
mtsho/
Author: to-be-supplied
to-be-supplied
Descriptor: n/a
OriginalPublication: In/a
Place: n/a
Publisher: In/a
Date: In/a
Volume: 1
TotalVolumes: 2
TBRCPages: 2
IntroductoryPages: In/a
TextPages: n/a
ScanningInformation: ScannedatTibetan BuddhistResource Center 1430 MassachusettsAvenue Cambridge
|MA02138, USA.

གངས་ཚོག ཅན ཚོགས ཁྱད་
དཔེ་གངས་དཔེ་ཅན་ཚོ
ནོར་ནོར་གངས་དཔེ་
ཆད་ར་ནོར་
སྩོགས ༩. ཅན
གངས་
ཚོགས
ནོར་དཔེ་
༅།།དམ་པའི་ཆོས་མངོན་པ་ཀུན་ལས་བཏུས་པའི་
ནོ
ཁྱད་་
ན་རྒྱ་ཆེར་འགྲེལ་པ་ལེགས་པར་བཤད་པའི་
ཚོགས གངས་ཅན ཚོགས
རྒྱ་མཚོ་ཞེས་བྱ་བ་བཞུགས་སོ།།
གྲགས་པ་དཔེ་
ལགས ནོན་གང་
ཁྱད་ཁྱད་།
༼སྟོད་ཆ།༽
ཅན་ཚོགས ཅན་། ཅན་
ཚགས
གངས་དཔེ་གངས་སོ་གངས་དེ
ནོར་དཔེ་
ཁྱད་ནོར་
ཅན་།ཚོགས ། ཅམད་ཚོགས
པེ་ངོས་ཚོགས
དཔེ་དཔེ་གངས་
ནོར་ནོར་
ཁྱད་བོབྱད་ནར།KEXUSE33,ཁྱད་
ཤོས ཅན་། ཁ་ཅན་
ཚོ ཚོགས ཅན་དཔེ་གངས་དཔེ་གངས་དཔེ་ས་
ནོར་ནོར་ནོར་ཁྱད་
ཁྱད་ན་ཁྱད་།
ཅན་ཚོགས ཅན་
དཔེ་གངས་ངས་
་k
ས་མཛད་པ་པོ།རྗེ་བཙུན་རེད་མདའ་བ་གཞོན་ནུ་བློ་{གྲོས།
ཅན་
གངས་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
ཆོ ནོ་
ཁྱད་། ཁྱད་
ཚོགས ཅན་།
ཅན་དཔེ་ཚོགས གངས་'
པ་
། ཞི་ན
ཚོགས ཁྱད་། ཁྱད་
ས དཔེ་ཅན་ཚོགས ཅན་ཚོགས
ར་དུས་པེ་ངས་རྗེ་

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང་། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་ནས་བཟུང་།
བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་
མུས་སུ། ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པ་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་་་་་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་་་་
མཛད་ལ། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་པ་
དང་༑ དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་ཡས་
སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་ཐོག་
མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་
རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང་བཅུད་སྣ་་
ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་འཕར་
ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་
འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་་་་་་
· 1•

ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་་་་
ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅགལྟ་
བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་ཁུལ་
གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན
པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་
བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་བདུད་་་་
རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་ཚོས་་་་་་
བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་
དང༌།༑ བྱམས་དང་སྙིང་རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་
མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་ཡར་རྒྱས་་
བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་གནས་པའི་
སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་
མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་་་་་་
ཕྱོགས་ས་དང་།ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་་་་་་
ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ། གསུང་
རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་ཟིན་དག་་
ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་་་
དཔེ་རྒྱུན་དཀོན་རིགས་ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་་་་་
•2·

རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་དགོས་རྐྱེན། རིག་གཞུང་དོན་
གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་བཞིན་མ་
གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་
དུ་རྩ་བརླག་མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་
འཁེལ་བྱ་རྒྱུ་དེ་གཞན་ལ་འགེལ་ཐབས་མེད་པའི་རང་ཅག་ཁོ་ནའི་འགན་འཁྲི་་་་་
ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་་་
གྱིས་༢༠༠༧ལོར་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་་
ཞེས་པའི་ཚན་པ་ཞིག་ཆེད་དུ་བཙུགས་ནས་ཕྱོགས་གཉིས་ནས་ཐུན་མོང་དུ་མ་་་་་་
ཐེབས་འབོར་ཆེན་བཞག་ཏེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་
བའི་ཉེར་མཁོའི་ཆེད་དུ་གངས་ཅན་ཁྱད་ནོར་ཞེས་པའི་དཔེ་ཚོགས་གསར་དུ་་་་་་
བསྒྲིགས་ཏེ་ད་ཕན་པོད་འཕྲེང་སུམ་བརྒྱ་ལྷག་པར་སྐྲུན་ཟིན་པ་དང་། དགོན་སྡེ་
དང༌༑ སྤྱི་ཚོགས་ཀྱི་དཔེ་མཛོད་ཁང་ཉིས་བརྒྱ་ལྷག་ལ་པོད་ཕྲེང་ཆ་ཚང་རེ་རིན་
མེད་འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་
ཞུས་ཏེ། རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་
ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་།ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་
ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
•3

རྒྱབ་སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་
ཐུགས་རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་
ལུགས་གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་་་་་
རིགས་དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་མཁོ་ངའི་
རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་
མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་
སྩོལ་ཡོད་པ་མཁྱེན་ཞེས་ཞུའོ།།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
·4·

བསྡུ་སྒྲིག་གསལ་བཤད།
དེ་ཡང་རྗེ་བདག་ཉིད་ཆེན་པོ་བློ་བཟང་གྲགས་པའི་ཞལ་སྔ་ནས། མཛད་པ་
ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །ཞེས་ཇི་ལྟར་གསུངས་
པ་ལྟར་རྗེ་བཙུན་དམ་པ་རེད་མདའ་བ་ཆེན་པོ་ཀུ་མ་ར་མ་ཏི་ཞེས་འཇིག་རྟེན་་་་་
གསུམ་ན་མཆོག་ཏུ་དཀར་བའི་གྲགས་པའི་བ་དན་ཆེས་ཆེར་གསལ་བ་འདི་ཉིད་་
ཀྱི་རང་གི་སློབ་མ་ཤར་རྒྱལ་མོ་རོང་བ་ཀུན་མཁྱེན་ཤེས་རབ་འོད་ཟེར་དང་།
བྱང་ཙོང་ཁ་པ་བཀའ་བཞི་འཛིན་པ་བློ་བཟང་གྲགས་པ་ལ་སོགས་པ་སྡེ་སྣོད་
འཛིན་པ་དུ་མས་བསྐུལ་བའི་ངོར་གདན་ས་ཆེན་པོ་དཔལ་ལྡན་ས་སྐྱར་དབུ་
བཙུགས་ཏེ་དཔལ་ངམ་རིང་གི་ཆོས་གྲྭ་ཆེན་པོར་སྦྱར་བར་མཛད་པའི་《དམ་་་་་་
པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་
པའི་རྒྱ་མཚོ།»ཞེས་པ་འདི་ནི་རྒྱལ་བའི་གསུང་རབ་སྤྱི་དང་ཁྱད་པར་མངོན་པ་་་་
ཀུན་ལས་བཏུས་པའི་གཞུང་གི་དཀའ་བའི་གནད་རྣམས་རྒྱབ་རྟེན་ལུང་དང་དྲི་་་
མ་མེད་པའི་རིགས་པ་ལ་བརྟེན་ཏེ་རྗོད་བྱེད་ཀྱི་ཚིག་ཉུང་ཞིང་བརྗོད་བྱའི་དོན་་་་་
རྒྱས་ལ་ཁ་གསལ་ཞིང་གོ་བདེ་བ་བཅས་ཀྱི་སྒོ་ནས་གཏན་ལ་ཕབ་པས་ན་སྔ་དེང་་
གི་མཁས་དབང་རྣམས་ཀྱི་ཚད་ལྡན་གྱི་ལེགས་བཤད་ཞིག་ཏུ་མཐུན་སྣང་དུ་གྲུབ་་
པ་འདི་ལགས་ཤིང་། གསུང་རབ་འདི་ཉིད་ནི་དེ་སྔོན་ནས་དཔེ་དཀོན་ཞིག་ཡིན་
ཁར་བར་སྐབས་བསྟན་པ་ཉམས་དམས་པའི་དུས་སུ་དེ་བས་ཀྱང་དཔེ་དཀོན་
མཇལ་དཀའ་བ་ཞིག་ཏུ་གྱུར་སྟབས་བར་ལམ་དོན་གཉེར་ཅན་དུ་མ་དང་དགེ་་་་་་
བའི་བཤེས་གཉེན་གྱི་དྲིན་ལས་ཕྱག་དཔེ་འདི་ཉིད་ཀྱི་མ་ཕྱི་སོག་པོ་རྡ་ཁུ་རའི་་་་་་
པར་མ་ཞིག་རྙེད་སོན་བྱུང་བ་དེར་པར་རྩ་བཅོལ་ཐོག་དེའི་ནང་དུ་མི་གསལ་་་་་་
བའི་དོགས་གནད་ཅན་ཀྱི་ཚིག་རྣམས་གྲུ་འཛིན་གཉིས་པ་ཕོ་བྲང་པོ་ཏཱ་ལར་
བཞུགས་པའི་ཕྱག་དཔེ་བྲིས་མ་ཞིག་རྙེད་སོན་བྱུང་བ་དེར་དཔེ་བསྡུར་ཞུས་ཏེ་རྒྱ་
• 1•

ཆེའི་གཞུང་ཆེན་འཆད་ཉན་པ་རྣམས་ནས་གཟིགས་བདེ་བའི་ཆེད་བསྟན་བཅོས་
འདིའི་ས་བཅད་ལྟར་དཀར་ཆག་བསྒྲིགས་ནས་དེབ་གཟུགས་སྟོད་སྨད་གཉིས་ཏེ་
གངས་ཅན་ཁྱད་ནོར་དཔེ་ཚོགས་པོད་ཕྲེང་སུམ་བརྒྱ་ཉེར་གཉིས་དང་སུམ་ངརྒྱ་་་
ཉེར་གསུམ་དུ་བསྒྲིགས་ནས་པར་སྐྲུན་ཞུས་པ་ཡིན།
ཕྱག་དཔེ་འདི་དག་གོ་སྒྲིག་ཞུས་པའི་གོ་རིམ་ནང་དོན་གཉེར་ཅན་དུ་མའི་རྩ་
ཆེའི་དགོངས་འཆར་དང་ངེད་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་སྙིགས་
འདོར་བཅུད་ལེན་གྱི་ལས་ཀའི་གཞི་རྩ་གཞིར་བཟུང་ཕྱག་དཔེའི་ནང་གི་ཡིག་་
ནོར་དང་དེང་གི་བརྡ་སྤྲོད་དང་མི་མཐུན་པ་རྣམས་ལ་བཅོས་ནོར་ཤོར་བ་སོགས་
ཀྱི་ཉེས་པ་མི་འབྱུང་བའི་ཆེད་ཡིག་ནོར་དང་དོགས་གཞི་ཅན་གྱི་ཚིག་རྣམས་མ་
དཔེ་ཇི་བཞིན་རང་སོར་བཞག་ཐོག་བཅོས་པ་རྣམས་མཆན་བུ་བཏབ་ནས་འོག་་་་
ཏུ་བཀོད་ཡོད།
ཞུས་དག་བྱེད་སྐབས་ཀྱང་ཐོག་མའི་ཞུས་དག་དང༌། བསྐྱར་ཞུས། ཡང་ཞུས།
ཞུས་ཆེན་བཅས་ཞུ་དག་གི་རིམ་པ་བཞི་ལྷག་ཙམ་བརྒྱུད་ཅིང་སྤྱིར་ན་ཚིག་དོན་་་་
གཉིས་ཐད་ནས་ཞུ་དག་འཕེར་ངེས་སུ་རློམས་ཀྱང་ད་དུང་ཡང་ཡིག་ནོར་དང་
ཆད་ལྷག་སོགས་སྐྱོན་ཆ་མི་ཉུང་བ་ཞིག་འབྱུང་སྲིད་པས་ན་རྒྱ་ཆེའི་རིག་གཞུང་
འཆད་ཉན་པ་རྣམས་ཀྱིས་ལེགས་སྤེལ་ཉེས་འགོག་གི་བཀའ་སློབ་མཛུབ་མོ་རི་་་་
སྟོན་ཚུལ་དུ་བསྩལ་གནང་ཡོད་པའི་རེ་འདུན་ཞུ་རྒྱུ་དང་ངེད་ཚོའི་ལས་དོན་གང་
ཅིའི་ཐད་ལྷག་བསམ་རྣམ་དག་གིས་སློབ་སྟོན་དང་མཐུན་རྐྱེན་གྱིས་རྒྱབ་སྐྱོར་་་་་
གནང་མཁན་ཚན་པ་ཁག་དང་མི་སྒེར་བཅས་ལ་སྙིང་དབུས་ནས་ཐུགས་རྗེ་ཆེ་
ཞེས་ཞུ་རྒྱུ་ཡིན།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
•2·

མཛད་རྣམ་མདོར་བསྡུས།
རེད་མདའ་བ་གཞོན་ནུ་བློ་གྲོས་ཀྱི་མཛད་པའི་མངོན་པ་ཀུན་བཏུས་ཀྱི་རྣམ་་
བཤད་དེ་ཉིད་མཇལ་བ་ལ། མཛད་པ་པོའི་ངོ་སྤྲོད་ཀྱི་ཚུལ་དུ་རྣམ་ཐར་མདོ་ཙམ་
བརྗོད་ན། དེ་ཡང་དམ་པ་དེ་ཉིད་འཁྲུངས་ཡུལ་ནི། བོད་ཀྱི་རྡོ་རྗེ་གདན་གཉིས་
པ་དཔལ་ལྡན་ས་སྐྱ་དང་ཁད་ཉེ་བར་རེ་མདའ་ཁ་སོར་གྲགས་པ་དེར། ཆོས་རྒྱལ་
སྲོང་བཙན་སྒམ་པོའི་ནང་བློན་བློན་པོ་མགར་སྟོང་བཙན་ཡུལ་བཟུང་གི་བརྒྱུད་
པ་ཡབ་རེ་མདའ་བློ་ཆེན་བཀྲ་ཤིས་རྒྱལ་མཚན་དང་། ཡུམ་ལྷག་བསམ་རྣམ་པར་
དག་པ་བྲམ་ཟེ་གསལ་བའི་ཚུལ་ཁྲིམས་དང་ཚུལ་མཚུངས་པ་ཡེ་ཤེས་ཀྱི་མཁའ་་་་་་
འགྲོ་མ། སློབ་ལོ་དབང་ཕྱུག་སྐྱིད་གཉིས་ཀྱི་སྲས་སུ་རབ་བྱུང་དྲུག་པའི་ས་གླང་
ཆིག་སྟོང་སུམ་བརྒྱ་ཞེ་དགུ་ལོར་སྐུ་བལྟམས། ཡབ་ཡུམ་གཉིས་ཀ་གཞོན་ནུའི་དུས་
སུ་སྐུ་འདས། ཨ་ནེ་ཚད་ལྡན་གྱི་མཁའ་འགྲོ་མ་བཀྲ་ཤིས་འབུམ་གྱིས་གཞོན་ནུ་
ཉིད་ནས་མཁས་པའི་དབང་པོར་གྱུར་གྱི་བར་དུ་ཞབས་ཏོག་སྐྱོ་ངལ་མེད་པར་
ཕུལ་བའི་ཤིན་ཏུ་བཀའ་དྲིན་ཆེ་གསུངས། བདག་ཉིད་ཆེན་པོ་འདི་བྱིས་པའི་དུས་
སུ་ཨ་ནེ་ལ་ང་ཡང་ན་དཔོན་ཆེན་གྱི་ལག་བཏག་བླངས་ནས་བོད་ཁམས་བདེ་བ་་་
བཀོད་ཡང་ན་སངས་རྒྱས་ཀྱི་བསྟན་པའི་སྒོར་ཞུགས་ནས་སངས་རྒྱས་ཀྱི་བསྟན་་་
པ་ཉིན་མོ་ལྟར་གསལ་བར་བྱེད་གསུངས་པ་སོགས་གཞོན་ནུ་ཉིད་ནས་ཐ་མལ་་་་་་
སྤྱོད་ཚུལ་ཀུན་དང་བྲལ་ཞིང་དམ་པའི་རང་མདངས་ཆེས་ཆེར་གསལ་བས། རྗེ་
བཙུན་དམ་པ་རེ་མདའ་ཆེན་པོ་ཀུ་མ་ར་མ་ཏི་ཞེས་འཇིག་རྟེན་གསུམ་ན་མཆོག་་་་
ཏུ་དཀར་བའི་གྲགས་པའི་བ་དན་ཆེས་ཆེར་གསལ་བ་འདི་ཉིད་ཀྱི་ཆེ་བའི་ཡོན་་་་་
ཏན་གྱི་ཁྱད་པར་ནི་མཁས་གྲུབ་ཐམས་ཅད་མཁྱེན་པའི་གསུང་ལས། འདི་ནི་
གཞོན་ནུ་ན་ཚོད་ཡོངས་སུ་མ་སྨིན་པའི་སྐབས་ཉིད་ནས་ལེགས་པར་སྤྱད་པའི་་་་་
ནུས་པ་ཡོངས་སུ་སྨིན་པས། ཆོས་བརྒྱད་བུང་བའི་རོལ་རྩེད་ལ་ཆགས་པའི་ཀུན་
1.

རྟོག་སྤྲོས་པའི་ཉི་མ་ནི་ནུབ་ཆགས་སྡང་འབྱུང་པོའི་བྱ་ཚོགས་རྒྱུ་བའི་མུན་པའི་་་་་
སྨག་རུམ་ནི་སངས། ཐུབ་བསྟན་གངས་ཀྱི་རི་སུལ་སྐྱོང་བའི་རྣམ་དཔྱོད་གདོང་
ལྔའི་ལུས་རྩལ་ནི་ཡོངས་སུ་རྫོགས། སྲིད་གསུམ་དྲི་ཟའི་གྲོང་ཁྱེར་ལྟར་གཟིགས་
ནས་རྒྱལ་སྲས་སྒྱུ་མའི་རྣམ་རོལ་གྱིས་སྤྱོད་པ་ཞིག་སྟེ་གཞོན་ནུ་ལ་རབ་ཏུ་བྱུང་་་་
ནས་རྒྱལ་བའི་བསྟན་པ་ལུང་གི་ཆོས་མཐའ་དག་ལ་ལེགས་པར་སྦྱངས དབང་
ལུང་གསན་པ་ཙམ་མ་གཏོགས་ད་ལྟའི་བཤེས་གཉེན་གཞན་དག་གི་ཞལ་ལ་རག་་
ལས་པ་མེད་པར་མདོ་རྒྱུད་དགོངས་འགྲེལ་དང་བཅས་པ་གང་ལ་ཡང་ལན་་
གཅིག་གམ་གཉིས་ཞིབ་ཏུ་གཟིགས་པ་ཙམ་གྱི་བསྟན་གཅོས་དེའི་རྩ་འགྲེལ་་་་་་་་་་
ལེགས་པར་སྦྱར་བའི་དོན་གྱི་ལུས་ཡོངས་སུ་རྫོགས་པ་ཁོག་བསྒྲིགས་ཏེ། རང་རང་
གི་ལུགས་མ་འདྲེས་པར་ཐུགས་སུ་ཆུད་ནས་རིགས་པའི་ལམ་ནས་མཐའ་དག་་་་
པར་དྲངས་ཏེ་གཞན་ལ་འདོམས་པ་ལ་ཐོགས་པ་མི་མངའ་ཞིང་ཁྱད་པར་དབུ
ཚད་ཀྱི་རིགས་ལམ་ཐམས་ཅད་དུས་ཕྱིས་ནུབ་ཕྱོགས་ཀྱི་མཁས་པ་ཀུན་གྱི་མགོ་བོ་
ལ་བཀའི་ཕྲེང་བ་ངལ་གསོ་བགྱིས་པའི་ཤིང་རྟ་ཆེན་པོར་གྱུར་པ་བཞིན་ནོ། །དམ་
པ་འདིའི་མངོན་པར་རྟོགས་པའི་ཡོན་ཏན་ནི་ལྷག་པའི་ཚུལ་ཁྲིམས་ཉེས་སྤྱོད་ཀྱི་་
དྲི་མ་ཐམས་ཅད་དང་བྲལ་བ་མངའ་བས་གནས་བརྟན་འདུལ་བ་འཛིན་པ་་་་་་་་
གསེར་རིའི་ཕྲེང་བའི་དབུས་ན་ལྷུན་པོ་ལྟར་མངོན་པར་འཕགས་ཤིང་། བདག་
པས་གཞན་གཅེས་པའི་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་ལ་རྒྱུན
ཆགས་པར་མངའ་བས་འགྲོ་བ་ཀུན་ལ་བུ་གཅིག་པ་ལྟར། དགོངས་ཏེ་གཞན་ལ་
ཕན་པར་འགྱུར་ན། དམྱལ་བའི་མེ་ཡང་པདྨའི་ཚལ་ལྟར་གཟིགས་ནས་འཇུག་པ་
ལ་ཡ་མི་ང་ཞིང་། རང་གི་ཆེད་དུ་ནི་ཡོངས་སུ་དག་པའི་ཞིང་གི་འབྱོར་བ་ཡང་རྨི་
ལམ་གྱི་དགའ་སྟོན་ལྟར་གཟིགས་ནས་བལྟོས་པ་མེད་པ་གང་ཡིན་པ་འདི་ནི་སོ་་་་
སོ་སྐྱེ་བོའི་བྱང་ཆུབ་སེམས་དཔའ་ཕལ་མོ་ཆེ་དག་གིས་རྗེས་སུ་ཡི་རང་བ་ཙམ་་་་་་
ཡང་བྱ་དཀའ་བའི་རྒྱལ་སྲས་ཀྱི་སྙིང་སྟོབས་ཕུལ་དུ་བྱུང་བ་མངའ་ཞིང་། དཔལ་
-.2.

གསང་བ་འདུས་པ་དང་། འཁོར་ལོ་བདེ་མཆོག་སོགས་ཀྱི་བསྐྱེད་རྫོགས་ཀྱི་ཏིང་
ངེ་འཛིན་ཤིན་ཏུ་བརྟན་པོ་བརྙེས་པས། ཐུན་མོང་དང་ཐུན་མོང་མ་ཡིན་པའི་
མངོན་པར་རྟོགས་པའི་ཡོན་ཏན་གྱི་ཚོགས་ལ་འགྲན་པའི་ཟླ་ཐམས་ཅད་བྲལ་བ།
དེའི་མཐུས་རྒྱལ་བའི་སྤྱན་སྔར་ཁས་བླངས་པའི་དམ་ཚིག་ལས་མི་གཡེལ་བའི་་་་་
སྲུང་མ་ཁྱད་པར་ཅན་དང་། དཀར་ཕྱོགས་མངོན་པར་སྐྱོང་བའི་ལྷ་དག་གིས་
དངོས་སུ་བསྙེན་བཀུར་ཞིང་ལེགས་སོ་གསོལ་བའི་ཚིག་གིས་མངོན་པར་བསྔགས་
པ་གཞན་ལ་ཆོས་སྟོན་པའི་འཕྲིན་ལས་ལྷུར་མཛད་པ་ལ་དགོངས་པ་མངོན་དུ་་་་་
ཕྱོགས་པའི་ཚེ། ནུབ་ཕྱོགས་ནམ་མཁའི་དབུས་ནས་འཕགས་པ་ཀླུ་སྒྲུབ་དང་
ཐོགས་མེད་ལ་སོགས་པའི་ཤིང་རྟའི་སྲོལ་འབྱེད་ཆེན་པོ་དག་གིས་དམ་པའི་ཆོས་་
ཀྱི་རྔ་བོ་ཆེ་བཞི་མངོན་པར་བརྡུངས་པའི་སྒྲ་ཆེན་པོས་འཇིག་རྟེན་གང་བར་བྱས་
པའི་ལྟས་མངོན་པར་གཟིགས་པ་ལ་སོགས་པ་བརྗོད་ཀྱི་མི་ལང་བའི་ཡོན་ཏན་གྱི་
ཚོགས་ཀྱི་མཐོ་བ་ཞིག་སྟེ། རྗེ་བཙུན་དམ་པ་འདི་ཉིད་ཀྱི་བཀའ་དྲིན་ལ་བརྟེན་
ནས་རྗེ་བླ་མ་བློ་བཟང་གྲགས་པའི་དཔལ་གྱིས་ཀྱང་རྒྱལ་བའི་གསུང་རབ་ཀྱི་དྲང་
ངེས་རྣམ་པར་འབྱེད་པའི་ཤིང་རྟ་ཆེན་པོ་དག་གི་ལམ་སྲོལ་དབུ་ཚད་ཀྱི་རིགས་་་་་
པའི་སྒོ་དང་པོ་རྗེ་བཙུན་འདི་ཉིད་ལས་བརྙེས་པས། དེའི་ཕྱིར་འགྲན་ཟླ་མེད་
པའི་བླ་མའི་གཙོ་བོར་མཛད་པ་ཡིན་ནོ། །དེ་ཙམ་མ་ཟད་དངོས་སློབ་རྗེས་
འབྲངས་དང་བཅས་པའི་བསྔགས་བརྗོད་ཀྱི་མེ་ཏོག་འཐོར་ཞིང་། ཕྱིས་སུ་བྱོན་
པའི་ཡོངས་གྲགས་ཀྱི་མཁས་གྲུབ་གཉིས་ལྡན་གྱི་ཚད་མའི་སྐྱེ་བོ་དཔེར་ན། དེ་
ལྟར་ཐོས་བསམ་གནད་དུ་ལེགས་སོང་། །དེ་ཉིད་བསྒོམ་དང་ཉམས་ལེན་གཙོ་བོ་
ཡིན༑ །ཐོས་བསམ་སྒོམ་གསུམ་གཅིག་ཆར་འབྱུང་བས་ན། །ཚེགས་མེད་ལམ་གྱི་
རྟོགས་པ་རྙེད་པར་གྱུར། །རྒྱ་བོད་མཁས་པའི་སྐྱེ་བོ་ཕལ་མོ་ཆེས། །མཚམས་དང་
འདག་སྦྱར་གཅིག་དྲིལ་མ་མཛད་ཀྱང༌། །འཆད་རྩོད་རྩོམ་པའི་མཛད་པ་མཛད་
བཞིན་པར། །ས་ལམ་རྟོགས་པ་ཕུལ་བྱུང་རྙེད་ལ་ལྟོས། །ཞེས་པའི་རྣམ་ཐར་
•3.

བདག་གིར་བཞེས་པའི་རྒྱལ་བའི་རིང་ལུགས་པ་ཆེན་པོ་ལྕང་སྐྱ་རོལ་པའི་རྡོ་རྗེས་
ཀྱང་༑ རྗེ་བཙུན་དམ་པ་འདི་ཉིད་ཀྱིས་མཛད་པའི་ཀུན་བཏུས་བཀའ་འགྲེལ་ལ་
བསྔགས་བརྗོད་མང་དུ་མཛད་དེ། དེ་ལྟར་ཡང་ཐུའུ་བཀྭན་ཆོས་ཀྱི་ཉི་མས་མཛད་
པའི་རྗེ་དེ་ཉིད་ཀྱི་རྣམ་ཐར་ལས། ཀུན་བཏུས་ཀྱི་འགྲེལ་བ་དུ་མ་ཞིག་མཇལ་བའི་
རྐྱེན་བྱས་ཀུན་བཏུས་དར་ཊིག་དེ་ཤིན་ཏུ་ལེགས་པ་འདུག་ནའང་། ཕྱིས་སུ་རེ་
མདའ་བའི་ཀུན་བཏུས་ཀྱི་བཀའ་འགྲེལ་ཕྱག་ཏུ་བྱུང་ནས་གཟིགས་རྟོགས་མཛད་
པས༑ ཐུགས་ལྷག་པར་དྲངས་ཏེ་འགྲེལ་པ་དེ་ལ་བསྔགས་བརྗོད་ཡང་ཡང་མཛད།
ཞལ་ནས་ཐེག་པ་གསུམ་གྱི་གཞི་ལམ་འབྲས་བུ་གསུམ་རྒྱ་ཆེར་བསྟན་ལ་འབེབས་་
པ་ལ་འཕགས་པ་ཐོགས་མེད་ཀྱི་གཞུང་འདི་ལྟ་བུ་གཞན་མི་འདུག་པས། བསྟན་
པ་ལ་བཀའ་དྲིན་བསམ་གྱི་མི་ཁྱབ་པ་འདུག་ཅེས་ཡང་ཡང་གསུངས་པ་སོགས་་་་་
ཐུན་མོང་མ་ཡིན་པའི་རྣམ་ཐར་བསམ་གྱི་མི་ཁྱབ་པ་ཡོད་ཀྱང་རེ་ཞིག་དེ་ཙམ་གྱི་་
བསྡུས་པར་བྱས་སོ། །
•4·

དཀར་ཆག །
དམ་པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་
བཤད་པའི་རྒྱ་མཚོ་ཞེས་བྱ་བ་བཞུགས་སོ། ། (1)
མཆོད་བརྗོད་དང་བརྩམས་པར་དམ་བཅའ།.. (1)
གཞུང་གི་དོན་སྤྱིར་བསྟན་པ། (2)
ལེའུ་དང་པོ། མཚན་ཉིད་ཀུན་ལས་བཏུས་པ་བཤད་པ། ·(14)
མིང་ལྡན་གྱི་བསྟན་བཅོས་དངོས་བཤད་པ། ,,(14)
ཆོས་གསུམ་སྤྱིར་བཤད་པ།.. ·(14)
ཕུང་ཁམས་སྐྱེ་མཆེད་ཀྱི་ངོ་བོའི་དབྱེ་བ། ·(14)
ཕུང་པོའི་གྲངས་ལ་དབྱེ་གཞི། (15)
ཁམས་ཀྱི་གྲངས་ལ་དབྱེ་གཞི། ·(17)
སྐྱེ་མཆེད་ཀྱི་གྲངས་ལ་དབྱེ་གཞི། ·(17)
གྲངས་ངེས་པའི་རྒྱུ་བསྟན་པ། (18)
ཁམས་ཀྱི་གྲངས་ངེས་ལ་དྲི་བ། ·(26)
སྐྱེ་མཆེད་ཀྱི་གྲངས་ངེས་ལ་དྲི་བ།
ཆོས་གསུམ་ཉེར་ལེན་ཅན་དུ་བསྟན་པ།
ཆོས་གསུམ་སོ་སོའི་མཚན་ཉིད་བསྟན་པ།
ཕུང་པོའི་མཚན་ཉིད་བསྟན་པ།.
ཁམས་ཀྱི་མཚན་ཉིད་བསྟན་པ།. (63)
སྐྱེ་མཆེད་ཀྱི་མཚན་ཉིད་བསྟན་པ། (67)
སོ་སོའི་རྣམ་གཞག་བསྟན་པ། (68)
གཟུགས་ཀྱི་ཕུང་པོའི་རྣམ་གཞག་བསྟན་པ། (68)
ཚོར་ཕུང་གི་རྣམ་གཞག་བསྟན་པ། (125)
འདུ་ཤེས་ཀྱི་ཕུང་པོའི་རྣམ་གཞག་བསྟན་པ། ·(132)
1•

འདུ་བྱེད་ཀྱི་ཕུང་པོའི་རྣམ་གཞག་བསྟན་པ། ·(135)
མཚུངས་ལྡན་གྱི་འདུ་བྱེད་བསྟན་པ།
(137)
མཚུངས་ལྡན་མ་ཡིན་པའི་འདུ་བྱེད་བསྟན་པ། (220)
རྣམ་པར་ཤེས་པའི་ཕུང་པོའི་རྣམ་གཞག་བསྟན་པ། (259)
ཁམས་ཀྱི་རྣམ་གཞག་བསྟན་པ། ( 05)
སྐྱེ་མཆེད་ཀྱི་རྣམ་གཞག་བསྟན་པ། ·(415)
ཞར་བྱུང་དབང་པོ་དང་ཁམས་ལ་མུ་བཞི་དཔྱད་པ་དང་། (416)
ཡུལ་དབང་རྟེན་གསུམ་གྱི་ས་མཚུངས་དཔྱད་པ། ·(416)
གོ་རིམ་བསྟན་པ། ·(424)
མིང་དོན་བསྟན་པ། (427)
དཔེའི་དོན་བསྟན་པ། ·(430)
རྣམ་པའི་རབ་དབྱེ་བསྟན་པ། (432)
བསྡུས་པ་བསྟན་པ། (616)
མཚུངས་ལྡན་བསྟན་པ། ·(621)
ལྡན་པའི་རབ་དབྱེ་བསྟན་པ། (632)
.2.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
༄༅། །དམ་པའི་ཆོས་མངོན་པ་ཀུན་ལས་བཏུས་པའི་
རྒྱ་ཆེར་འགྲེལ་པ་ལེགས་པར་བཤད་པའི་
རྒྱ་མཚོ་ཞེས་བྱ་བ་བཞུགས་སོ། །
མཆོད་བརྗོད་དང་བརྩམས་པར་དམ་བཅའ།
དམ་པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་
ལེགས་པར་བཤད་པའི་རྒྱ་མཚོ་ཞེས་བྱ་བ་ཕྱོགས་བཅུའི་རྒྱལ་བ་སྲས་་་
དང་སློབ་མར་བཅས་པ་ཐམས་ཅད་ལ་ཕྱག་འཚལ་ལོ། །གང་གི་ཞབས་
པད་ལྷ་དབང་ཚངས་པ་དང༌། །གཙུག་ན་ཟླ་བ་གླང་པོའི་གདོང་ལྡན་
སོགས༑ །འཇིག་རྟེན་དྲེགས་ལྡན་གཙུག་གིས་གུས་བསྟེན་པ། །བཅོམ་
ལྡན་ལྷ་ཡི་ལྷ་ལ་ཕྱག་འཚལ་ལོ། །ཤེས་རབ་ཆེན་པོས་སྲིད་པའི་ཕ་རོལ་
སོན༑།སྙིང་རྗེའི་སྟོབས་ཀྱིས་ཞི་བའི་མཐའ་ལས་བརྒལ། །སྲིད་དང་ཞི་
བའི་དགྲ་ལས་རྣམ་རྒྱལ་བ། །མི་ཕམ་རྒྱལ་བའི་སྲས་ཀྱིས་བདག་སྐྱོངས་
ཤིག །སྙིགས་མའི་དུས་ན་རྒྱལ་བའི་འཕྲིན་ལས་ཀྱིས། །འཛམ་བུའི་གླིང་
འདིར་གསུང་རབ་མ་མོའི་ཚོགས། །མངོན་(༢ན)པའི་སྡེ་སྣོད་གང་
གིས་རྣམ་ཕྱེ་བ། །ཐོགས་མེད་ཅེས་གྲགས་འཇིག་རྟེན་གསུམ་ན་རྒྱལ། །
བྱང་ཆུབ་ཐུགས་ཀྱི་རྩ་བ་རབ་བརྟན་ཅིང༌། །རྩེ་མོ་ལྷག་བསམ་འབྲས་
བུའི་ཁུར་གྱིས་བརྗིད། །གཞན་ཕན་ལོ་འདབ་རྒྱས་པའི་བསིལ་གྲིབ་
ཀྱིས༑ །ཉོན་མོངས་གདུང་སེལ་ཆོས་རྗེའི་ཞབས་ལ་འདུད། །ཐུབ་པའི
བསྟན་པ་ལུང་དང་རྟོགས་པའི་ཆོས། །བཙོ་མའི་གསེར་ལྟར་བཟང་ལ་
•1.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕན་མེད་པ། །བརྩེ་བས་སྟོན་དང་བརྩོན་པས་སྒྲུབ་བྱེད་པའི། །ངམ་
པའི་ཚོགས་རྣམས་ལུས་ཅན་གཙུན་ན་རྒྱལ །སྔོན་རབས་མཁས་ངས་
ཡང་ཡང་མ་དཔྱད་པའི། །ཤེས་བྱའི་ཚུལ་དེ་བདག་བློའི་སྤྱོད་ཡུལ་
མིན༑ །མཁའ་ལྡིང་དབང་པོ་རྣམས་ཀྱིས་མ་བགྲོད་པའི། །བྱ་ལམ་གང་
དེ་འདབ་ཆགས་སུ་ཡིས་ཕྱིན། །དེ་ལྟ་ན་ཡང་གཞན་གྱིས་བསྐུལ་བ་
དང་༑ །རང་ཉིད་ལེགས་བཤད་གོམས་པ་འཕེལ་ཕྱིར་དང་། །བདག་
པས་བློ་གྲོས་དམན་པ་གཞན་འགའ་ལའང་། །ཕན་པར་འདོད་པས་
མངོན་པའི་ཆོས་འདི་དབྱེ།།
གཞུང་གི་དོན་སྤྱིར་བསྟན་པ།
འདིར་སྡོམ་(༢བ) ནི དུ་དང་ཞེས་སོགས་ནས། རྟོགས་ནས་
བཏུས་པའི་ཕྱིར་རོ། །ཀུན་ལས་བཏུས་པའི་ཕྱིར་རོ། །ཡང་དག་པར་
མཐོང་བའི་གནས་ཡིན་པའི་ཕྱིར་རོ། །ཞེས་པའི་བར་མཐའ་དག་ནི་
གང་འཆད་པར་འགྱུར་བའི་བསྟན་བཅོས་ཡིན་ནོ། །དེ་ལ་གང་དག་
འདི་སྐད་ཅེས། བརྗོད་བྱ་སོགས་དང་བྲལ་བའི་བསྟན་བཅོས་ལ་ནི་བྱ་
རོག་སོ་རྟོག་ལ་སོགས་པའི་བསྟན་བཅོས་ལྟར་དེ་ལ་དཔྱོད་ལྡན
འགའ་ཡང་ཉན་པ་སོགས་ལ་ཡང་གུས་པར་མི་བྱེད་ན་མཁས་པ་སུ་་་་
ཞིག་རྩོམ་པ་ལ་འབད་པ་བྱེད་པ་ལྟ་སྨོས་ཀྱང་ཅི་དགོས། དེའི་ཕྱིར་
ཐོག་མར་བསྟན་བཅོས་ཀྱི་འབྲེལ་བ་དང་། བརྗོད་པར་བྱ་བ་དང་།
དགོས་པ་དང་། དགོས་པའི་དགོས་པ་རྣམས་བརྗོད་པར་བྱ་དགོས་སོ།།
ཞེས་སྨྲ་ན་བརྗོད་པར་བྱ་སྟེ་འདི་ལྟར། དེ་བཞིན་གཤེགས་པས་གདུལ་
.2.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱ་རྣམས་སྲིད་པ་དང་ཞི་བའི་རྒུད་པ་མཐའ་དག་ལས་བསྒྲལ་ནས་
ཉིད་ཀྱིས་བརྙེས་པའི་ཐར་པ་བླ་ན་མེད་པ་མི་གནས་པའི་མྱ་ངན་ལས་
འདས་པའི་གོ་འཕང་ལ་འགོད་པར་བཞེད་ནས་ཁམས་དང་བསམ་པ་
དང་བག་ལ་ཉལ་ཇི་ལྟ་བར་ཆོས་ཀྱི་རྣམ་གྲངས་ཇི་སྙེད་ཅིག་གསུངས་་
པ་དེ་ཐམས་ཅད་ནི་འདུལ་བ་དང་མངོན་པ་དང་མདོ་སྡེའི་སྡེ་སྣོད་་་་
རིན་པོ་ཆེ་གསུམ་དུ་འགྱུར་ཏེ། ཇི་སྐད་དུ། རྒྱལ་བ་སྟོན་པ་དེ་ཡི་བསྟན་
པ་ནི། །མདོ་དང་ཆོས་མངོན་ཡིན་གསུང་འདུལ་བ་ནི། །སྟོན་དང་
བསྟན་པ་ཉིད་ཡིན་དེ་ཡི་ཕྱིར། །ཞེས་གང་གསུངས་པ་ལྟར་རོ། །སྡེ་སྣོད་
གསུམ་པོ་དེ་དག་ལས་འདུལ་བ་ནི་ཉེ་བའི་ཉོན་མོངས་པ་མཐའ་དག་་
གཉིས་ཀྱི་གཉེན་པོར་བསྟན་པ་གཞི་དང་རྣམ་འབྱེད་ལ་སོགས་པ་་་་་་་
ལུང་སྡེ་བཞི་གཞུང་འབུམ་སྡེ་གཅིག་ཏུ་གྲགས་པ་འདི་ཉིད་ཐེག་པ་ཆེ་་
ཆུང་གཉིས་ཀའི་འདུལ་བའི་སྡེ་སྣོད་ཐུན་མོང་བ་ཡིན་གྱི་འདི་ལས
ལོགས་ན་ཐེག་ཆེན་གྱི་འདུལ་བ་གཞན་གང་ཡང་མེད་དོ། །མདོ་སྡེ་ནི་
ཉེ་( ༣ན) བའི་ཉོན་མོངས་པ་ཐེ་ཚོམ་གྱི་གཉེན་པོར་བསྟན་པས་་་་་་་་
གདུལ་བྱའི་ཐེ་ཚོམ་མཐའ་ཡས་པས་དེ་གཅད་པའི་ཆེད་དུ་གསུངས་་་
པའི་ཆོས་ཀྱི་རྣམ་གྲངས་ཀྱང་མཐའ་ཡས་པས་གཞུང་གི་ཚད་འདི་
ཙམ་ཞེས་གྲངས་སུ་བཅད་པ་མེད་ཅིང༌། ཐེག་པ་ཆེ་ཆུང་གྱི་སྡེ་སྣོད་
ཀྱང་ཐ་དད་པར་ཡོད་དེ་རྒྱས་པར་འོག་ནས་འཆད་དོ། །མངོན་པ་ནི་
རང་ལྟ་མཆོག་འཛིན་གྱི་གཉེན་པོར་བསྟན་ཅིང༌། འདི་ལ་བྱེ་བྲག་སྨྲ་
བ་དག་ན་རེ། འདུལ་བ་དང་མདོ་སྡེ་ལྟར་མངོན་པའི་སྡེ་སྣོད་ལོགས་
པར་གསུངས་པ་མེད་ཀྱི་འོན་ཀྱང་འདུལ་བྱའི་དབང་གིས་མདོ་སྡེ་དུ
·3·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མར་ཆོས་རྣམས་ཀྱི་མཚན་ཉིད་ལས་བརྩམས་ཏེ་སིལ་བུར་གསུངས་པ་
རྣམས་འཕགས་པ་ཀ་ཏ་ཡ་ན་ལ་སོགས་པ་རྣམས་ཀྱིས་ཕྱོགས་གཅིག་་་་
ཏུ་བསྡོམས་ནས་བསྟན་བཅོས་ཡེ་ཤེས་ལ་འཇུག་པ་ལ་སོགས་པ
མངོན་པ་སྡེ་བདུན་བསྡུས་པ་ཡིན་པས་འདི་དག་ཁོ་ན་མངོན་པའི་སྡེ་་
སྣོད་ཡིན་ཏེ། གཞན་དུ་ན་འདི་དག་ལས་གཞན་པའི་མངོན་པའི་སྡེ་
སྣོད་མ་དམིགས་པས་དེ་བཞིན་གཤེགས་པའི་བཀའ་ལ་སྡེ་སྣོད་གསུམ་
མ་ཚང་བར་འགྱུར་རོ། །ཞེས་ཟེར་རོ། །མདོ་སྡེ་པ་དག །ཡེ་ཤེས་ལ་
འཇུག་པ་སོགས་ནི་མདོ་མ་ཡིན་ཏེ་མདོ་དང་འགལ་བ་དུ་མ་ཡོད་པའི་
ཕྱིར་རོ། །བཀའ་ལ་མངོན་པའི་སྡེ་སྣོད་མ་ཚང་བའི་ཉེས་པ་ཡང་མེད་
དེ༑ མདོ་སྡེ་དང་འདུལ་བའི་སྐབས་གང་དུ་ཆོས་རྣམས་ཀྱི་མཚན་ཉིད་
སྟོན་པ་དེ་དག་མངོན་པ་ཡིན་པས་ན་མདོ་ཉིད་ཚད་མར་བྱའི་བསྟན་་
བཅོས་ནི་མ་ཡིན་ནོ་ཞེས་ཟེར་རོ། །ཐེག་པ་ཆེན་པོ་པ་ལྟར་ན་མངོན་
པའི་སྡེ་སྣོད་ནི་གཉིས་ཏེ། འདི་ལྟར། ཐུན་མོང་དང་ཐུན་མོང་མ་ཡིན་
པ་གཉིས་སོ། །དེ་ལ་དང་པོ་ནི་ཆིག་བརྒྱུད་དུ་འབྲེལ་ཆགས་སུ་
གསུངས་པ་ནི་མེད་ཀྱི་འོན་ཀྱང་མདོ་སྡེ་དུ་མ་རྣམས་སུ་ཆོས་རྣམས་ཀྱི་
རང་དང་སྤྱིའི་མཚན་ཉིད་ལས་བརྩམས་ཏེ་ཐོར་བུ་ཐོར་བུ་གསུངས་་་་
པ་(༣བ)གང་ཡིན་པ་སྟེ། དེ་ནི་རིགས་ཅན་གསུམ་གའི་དབང་དུ་
བྱས་ནས་གསུངས་པས་ཐེག་པ་ཆེ་ཆུང་གཉིས་ཀའི་མངོན་པའི་སྡེ་་་་་་་
སྣོད་ཡིན་ལ། དེའི་ཕྱིར་འདི་ཉིད་དུ་ཡང་། གཏན་ལ་ཕབ་པར་བསྟན
པའི་སྡེ་ནི་གཉིས་ཀའི་ཆོས་མངོན་པའི་སྡེ་སྣོད་ཅེས་གསུངས་པ་ཡིན་་་
ནོ༑།གཉིས་པ་ནི། བཅོམ་ལྡན་འདས་ཀྱིས་ཐེག་པ་ཆེན་པོ་ལ་ཡང་དག་
4.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཞུགས་པ་རྣམས་ཁོ་ན་ལ་རྣམ་པ་ཐམས་ཅད་མཁྱེན་པ་ཉིད་ཐོབ་་
པ་དང་རྗེས་སུ་མཐུན་པ་ཤེས་བྱའི་གནས་ལ་སོགས་པ་དོན་བཅུ་ལས་་
བརྩམས་ནས་ཐེག་པ་ཆེན་པོ་ཆོས་མངོན་པའི་མདོ་ཞེས་བྱ་བ་སྟེ་སྟོང་་
ཕྲག་བརྒྱ་པ་ཞིག་བཀའ་སྩལ་ཏེ། དེ་ནི་ཤེས་བྱ་ཕྲ་མོ་དང་རྒྱ་ཆེན་པོའི་
དོན་སྟོན་པའི་ཕྱིར་བྱང་ཆུབ་སེམས་དཔའ་རྣམས་ཀྱི་སྡེ་སྣོད་ཡིན་གྱི་་་
ཉན་ཐོས་ལ་སོགས་པ་རྣམས་ཀྱི་མ་ཡིན་པས་དེའི་ཕྱིར་ཐེག་པ་ཆེན་པོ་
ཐུན་མོང་མ་ཡིན་པའི་མངོན་པའི་སྡེ་སྣོད་ཡིན་ནོ། །དེ་ཡང་སངས་
རྒྱས་མྱ་ངན་ལས་འདས་པའི་འོག་ཏུ་སྤྱིར་ཐེག་པ་ཆེན་པོའི་བསྟན་པ་་
འཛམ་བུའི་གླིང་འདིར་རེ་ཞིག་ནུབ་ཅིང༌། བྱེ་བྲག་ཏུ་ཐེག་པ་ཆེན་
པོའི་ཆོས་མངོན་པ་ལ་དགྲ་ལན་གསུམ་དར་ཏེ་འཛམ་བུའི་གླིང་
འདིར་ཡོང་ཡེ་ཐམས་ཅད་དུ་ནུབ་པར་འགྱུར་རོ་ཞེས་གྲག་གོ །དེ་ནས་
འཇམ་དཔལ་རྩ་བའི་རྒྱུད་དུ། །ཐོགས་མེད་ཅེས་བྱའི་དགེ་སློང་ནི། །
བསྟན་བཅོས་དེ་ནི་དོན་ལ་མཁས། །མདོ་སྡེ་དྲང་དོན་ངེས་པའི་དོན།
རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད། །
གཞུང་འབྱེད་ངང་ཚུལ་ཅན་དུ་འགྱུར། །དེ་ཡི་རིག་པ་གྲུབ་པ་ནི། །སཱ་
ལའི་ཕོ་ཉ་མོ་ཞེས་བརྗོད །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་
པོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་
ཉིད་དོན་བསྡུད་བྱེད། །ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་
ནས་ལྷ་ཡུལ་འགྲོ། །(༤ན)འཁོར་བ་རྣམས་སུ་འཁོར་བ་རྣམས། །ཡུན་
རིང་བདེ་བའི་རྗེས་མྱོང་ནས། །བདག་ཉིད་ཆེན་པོ་མཐར་གྱིས་ཏེ། །
འཇམ་དཔལ་རྩ་རྒྱུད་དང་རྒྱལ་ཚབ་ཀུན་བཏུས་དར་ཊིཀ་དུ།ཡུན་རིང་བདེ་བ་རྗེས་མྱོང་ནས།
•5.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱང་ཆུབ་ཆེན་པོ་ཐོབ་པར་འགྱུར།།ཞེས་ལུང་བསྟན་པའི་སྐྱེས་བུ་ཆེན་
པོ་འཕགས་པ་ཐོགས་མེད་ཀྱིས་རྒྱལ་བའི་རྒྱལ་ཚབ་ལ་ཐེག་པ་ཆེན་
པོའི་ཆོས་ཀྱི་རྣམ་གྲངས་དུ་མ་དང༌། མངོན་པའི་མདོ་སྟོང་ཕྲག་བརྒྱ་
པ་ཡང་གསན་ནས་སྤྱིར་ཐེག་ཆེན་གྱི་དགོངས་འགྲེལ་གྱི་བསྟན་བཅོས་
དུ་མ་མཛད་ཅིང་། ཁྱད་པར་དུ་ཐེག་པ་ཆེན་པོ་ཆོས་མངོན་པའི་
དགོངས་འགྲེལ་ཤེས་བྱའི་གནས་ལ་སོགས་པ་རྣམ་པ་ཐམས་ཅད
མཁྱེན་པ་ཉིད་ཀྱི་གནས་བཅུ་མདོར་བསྡུས་ནས་སྟོན་པ་ཐེག་པ་ཆེན་་་
པོ་བ་སྡུས་པ་@དང་། བྱེ་བྲག་ཏུ་སྨྲ་བ་ལ་སོགས་པས་ཐུན་མོང་གི་
མངོན་པའི་སྡེ་སྣོད་ཀྱི་དོན་མི་ཤེས་བཞིན་དུ་ཆོས་རྣམས་ཀྱང་རང་་་་་་
སྤྱིའི་མཚན་ཉིད་གཏན་ལ་འབེབས་པ་དག་གི་མངོན་པའི་ང་རྒྱལ་་་་་་་
གཞོམ་པ་དང་། རྗེས་འཇུག་གི་གདུལ་བྱ་རྣམས་རྗེས་སུ་གཟུང་བར་
བཞེད་ནས་ཐུན་མོང་གི་ཆོས་མངོན་པའི་དགོངས་འགྲེལ་ཐེག་པ་་་་་་་་་
གསུམ་གའི་རྣམ་གཞག་ཐུན་མོང་དུ་རྒྱས་པ་གཏན་ལ་འབེབས་པ་ས་་
སྡེ་ལྔ། དེའི་ནང་ནས་རིགས་ཅན་གསུམ་གའི་སླབ་བྱ་》དང་། ཤེས་བྱ་
ཐུན་མོང་བ་རྣམས་རྗོད་བྱེད་ཉུང་ངུས་གསལ་བར་སྟོན་པར་བྱེད་
པའི་བསྟན་བཅོས་མངོན་པ་ཀུན་ལས་བཏུས་པ་འདི་མཛད་དོ་ཞེས་་་་
བྱ་བ་ནི་རེ་ཞིག་བསྟན་བཅོས་ཀྱི་འབྲེལ་ཡིན་ནོ། །བརྗོད་པར་བྱ་བ་ནི་
རྒྱས་པར་བསྟན་བཅོས་མཐའ་དག་གིས་འཆད་པར་འགྱུར་ཞིང
མདོར་བསྡུ་ན་ཕུང་པོ་ད ང་ཁམས་དང་སྐྱེ་མཆེད་གསུམ་ཡིན་ཏེ།
འགྲེལ་པར། ཅིའི་ཕྱིར་བསྟན་བཅོས་འདི་རྩོམ་ཞེ་ན། ཕུང་པོ་ལ་སོགས་
@རྒྱལ་ཚབ་ཀུན་བཏུས་དར་ཊིཀ་དུ།ཐེག་པ་ཆེན་པོ་བཏུས་པ་དང་ཞེས་གསལ། 》བསླབ་བྱ
·6·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ལས་བརྩམས་ཏེ། ཞེས་བཤད་དོ། །དགོས་པ་ནི་འདི་ལས་བརྗོད་བྱ་
ཆོས་གསུམ་པོ་དེའི་མཚན་(༤བ) ཉིད་དང་རབ་དབྱེ་ལ་སོགས་པ་
བསམ་པར་བྱ་བའི་གནས་རྒྱ་ཆེན་པོ་རྣམས་བདེ་བླག་ཏུ་རྟོགས་ཤིང
ཁོང་དུ་ཆུད་པ་སྟེ། ཡང་དེ་ཉིད་ལས། དུ་དང་ཅིའི་ཕྱིར་ལ་སོགས་པ་
བསམ་བྱའི་གནས་རྣམས་ལ་མཁས་པར་བྱ་བའི་ཕྱིར་ཞེས་བཤད་དོ། །
དེ་ལྟར་བསམ་བྱའི་གནས་རྣམས་ལ་མཁས་པར་བྱས་པ་དེས་ཐོས་་་་་་
བསམ་གྱིས་གཏན་ལ་ཕབ་པའི་དོན་དེ་ཉིད་སྒོམ་བྱུང་གིས་རྩེ་གཅིག་་་་
པའི་ཚུལ་གྱིས་ཉམས་སུ་བླངས་པས་རང་དོན་རྟོགས་པའི་ཆོས་དང་་་་
འབྲེལ་བ་ཞི་ལྷག་ཟུང་འབྲེལ་གྱི་ཡིད་ལ་བྱེད་པ་ཐོབ་པ་དང་། གཞན་
དོན་ལུང་གི་ཆོས་དང་འབྲེལ་བ་ཚོགས་ཀྱི་ནང་དུ་མཁས་པ་ལ་གྲགས་་
པའི་ཤེས་བྱའི་གནས་རྣམས་འབྲེལ་བའི་གཏམ་གྱིས་གཏན་ལ
འབེབས་པ་ལ་ཕས་ཀྱི་རྒོལ་བས་མི་རྫི་ཞིང་མི་འཇིགས་པ་ཐོབ་པ་ཞེས་
བྱ་བ་འདི་ནི་དགོས་པ་ཡིན་ནོ། །དེ་ལྟར་ཡང་འགྲེལ་པར། འདི་ལྟར་
མཁས་པ་འདིས་ནི་ཕན་ཡོན་རྣམ་པ་གཉིས་ཐོབ་སྟེ། ཡིད་ལ་བྱེད་པའི་
ཕན་ཡོན་དང་འབྲེལ་བའི་གཏམ་གཏན་ལ་འབེབས་པའི་ཕན་ཡོན་ནོ།།
དེ་ལ་ཡིད་ལ་བྱེད་པའི་ཕན་ཡོན་ནི་ཞི་གནས་ཀྱི་རྗེས་སུ་མཐུན་པ་་་་་་་་
དང་༑ ལྷག་མཐོང་འཕེལ་བའི་རྗེས་སུ་མཐུན་པར་རིག་པར་བྱའོ། །ཞི་
གནས་ཀྱི་རྗེས་སུ་མཐུན་པ་ནི་གནས་འདི་དག་ལ་མཁས་པར་བྱས་པ་་
ཐེ་ཚོམ་མེད་པས་ཇི་ལྟར་རང་གི་དམིགས་པ་ལ་རྩེ་གཅིག་པའི་ཚུལ་་་་་་
གྱིས་བདེ་བར་སེམས་མཉམ་པར་འཇོག་པའི་ཕྱིར་ཞི་གནས་ཀྱི་རྗེས་་
སུ་མཐུན་པ་ཡིན་ནོ། །ལྷག་མཐོང་འཕེལ་བའི་རྗེས་སུ་མཐུན་པ་ནི་
.7.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པ་མང་པོར་ཤེས་བྱ་ཡོངས་སུ་བརྟགས་པས་ཤེས་རབ་ཁྱད་
ཞུགས་པར་འགྲོ་བའི་ཕྱིར་རོ། །འབྲེལ་བའི་གཏམ་གཏན་ལ་འབེབས་
པའི་ཕན་ཡོན་ནི་གནས་འདི་དག་ལ་མཁས་པ་བྱས་ན་དྲི་བ་ཐམས
ཅད་ལུང་སྟོན་པའི་མཐུ་དང་ལྡན་པས་མི་འཇིཊ་པ་ཐོབ་པར་བལྟའོ། །
(༥ན)ཞེས་བཤད་པ་ཡིན་ནོ། །དེ་ལྟར་ན་བསྟན་བཅོས་དང་དགོས་
པ་དང་དགོས་པའི་དགོས་པ་རྣམས་སྔ་མ་སྔ་མ་མེད་པར་ཕྱི་མ་ཕྱི་མ་་་
རྣམས་མི་འབྱུང་བ་ཞེས་བྱ་བ་ནི་འབྲེལ་བར་གནས་སོ། །དེའི་ཕྱིར་
རྣམ་བཤད་རིགས་པར། མདོ་དོན་ཆེ་བ་ཉིད་ཐོས་ནས། །ཉན་པ་དང་
ནི་འཛིན་པ་ལ། །ཉན་པ་པོ་དེ་གུས་བྱེད་པས། །ཐོག་མར་དགོས་པ་
བརྗོད་པར་བྱ། །ཞེས་པའི་རྗེས་སུ་འབྲངས་ནས་གཞན་བསྟན་བཅོས་
ལ་འཇུག་པའི་ཡན་ལག་ཏུ་ཐོག་མར་དགོས་པ་ལ་སོགས་པ་བསྙད་པ་་
ཡིན་ནོ། །མངོན་པར་འདོད་པའི་དགོས་པ་དེ་ལྟ་བུ་དང་ལྡན་པ་ཡང་
བསྟན་བཅོས་ཀྱི་དོན་མདོར་བསྡུས་ཏེ་བསྟན་པ་ལས་བདེ་བླག་ཏུ་་་
འགྲུབ་པ་ཡིན་ཏེ། དེ་ཉིད་ལས་དགོས་པའི་དོན་ནི་བསྡུས་དོན་ལས་
ཞེས་བཤད་པ་ཡིན་ནོ། །དེའི་ཕྱིར་འཆད་པ་པོ་རྣམས་ཀྱིས་བསྡུས་དོན་
གྱི་གོ་རིམ་ལྟར་ཡན་ལག་གི་དོན་རྣམས་མ་འཛིངས་པ་ཉིད་ཀྱིས
བཤད་པར་བྱ་བ་སླ་བ་ཉིད་དང་། ཉན་པ་པོ་རྣམས་ཀྱིས་བསྟན་
བཅོས་ཀྱི་དོན་མ་ལུས་པ་ཚིག་ཉུང་ངུས་བདེ་བླག་ཏུ་བཟུང་སླ་བར་་་་
གཟིགས་ནས། སྡོམ་ནི། དུ་དང་ཞེས་པ་ནས་ཀུན་ལས་བཏུས་པའི་སྤྱི་
སྡོམ་ཡིན། །ཞེས་པའི་བར་ཚིག་ལེའུར་བྱས་པ་དག་གིས་བསྟན་བཅོས་
ཀྱི་ལུས་རྣམ་པར་བཞག་པ་གསུངས་པ་ཡིན་ནོ། །དེ་ལ་སྡོམ་ནི། ཞེས་བྱ་
·8.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བ་ནི་འཆད་པར་འགྱུར་བའི་བསྟན་བཅོས་མཐའ་དག་གི་དོན་གྱི་
གཙོ་བོ་རྣམས་མདོར་བསྡུས་པ་ནི་ཚིགས་སུ་བཅད་པ་གཉིས་པོ་འདི་་་
དག་ཡིན་ཞེས་པའི་དོན་ནོ། །
དུ་དང་ཞེས་པས་ཕུང་པོ་ཁམས་དང་སྐྱེ་མཆེད་ཀྱི་ངོ་བོ་དབྱེ་བ་་་་་་
དང་༑ ཅིའི་ཕྱིར་ཞེས་པས་ཆོས་གསུམ་གྱི་གྲངས་ངེས་པའི་རྒྱུ་མཚན་
དང་༑ དེ་གསུམ་ལས་ཟག་བཅས་དམིགས་ཀྱིས་བསལ་ནས་སྟོན་པ་
ཉེར་ལེན་དང་། གསུམ་པོ་སོ་སོའི་( ༥བ)རང་བཞིན་མཚོན་པར་
བྱེད་པའི་མཚན་ཉིད་དང་། མཚན་ཉིད་དེ་ལྟར་གྱི་མཚན་གཞི་བྱེ་བྲག་
ཏུ་གཏན་ལ་འབེབས་པར་བྱེད་པ་གསུམ་པོ་དེའི་རྣམ་གཞག་དང་། དེ་
ལྟར་རྣམ་པར་བཞག་པའི་ཆོས་གསུམ་པོ་དབྱེ་བ་སོགས་ཀྱི་སྐབས་སུ་་་
གོ་རིམ་དེ་ལྟར་སྟོན་པའི་རྒྱུ་གོ་རིམ་དང༌། གོ་རིམ་དེ་ལྟར་བསྟན་པའི་
ཆོས་གསུམ་སོ་སོའི་མིང་དོན་གཏན་ལ་འབེབས་པ་སྒྲ་དོན་དང་། མདོ་
ལས༑ གཟུགས་སོགས་ལྔ་ལྦུ་བ་རྡོས་པ་སོགས་འཇིག་རྟེན་ན་རང་
བཞིན་མེད་པར་གྲགས་པའི་དཔེ་ལྔ་དང་མཚུངས་པར་བསྟན་པའི་་་་་
དགོངས་པ་གཏན་ལ་འབེབས་པ་དཔེ་དང༌། བདག་མེད་རྟོགས་པའི་
ཤེས་རབ་བསྐྱེད་པའི་ཆེད་དུ་ཆོས་གསུམ་གྱི་རྣམ་པའི་རབ་དབྱེ་དང་།
བསྡུས་པ་ལ་སོགས་པ་རྣམ་པ་བཞིའོ། །དེ་དག་ཀྱང་གང་ཞེ་ན། སེམས་
ཀྱི་དམིགས་པ་མངོན་པར་བསྡུས་ནས་རྩེ་གཅིག་པའི་ཏིང་ངེ་འཛིན་་་་་
བསྐྱེད་པའི་ཆེད་དུ་ཆོས་གསུམ་གཅིག་གིས་གཅིག་བསྡུས་པའི་ཚུལ་་་་་
དང་༑ བདག་མེད་པའི་སེམས་ཙམ་ལ་ཚོར་སོགས་འཐད་པར་རྟོགས་
པའི་ཆེད་དུ་ཆོས་གསུམ་གྲོགས་དང་གྲོགས་ཅན་དུ་འགྱུར་བའི་ཚུལ་་་་་
•9.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཚུངས་ལྡན་དང་། འཇིག་རྟེན་གྱི་འབྱོར་རྒུད་ལ་ཆགས་པ་སྤོང་བའི་
ཆེད་དུ་ཆོས་གསུམ་འཕེལ་འགྲིབ་གྱི་མཚན་ཉིད་ཤེས་པར་བྱེད་པ་
ལྡན་པ་དང་། ཤེས་པར་བྱ་བའི་དངོས་པོ་ཕུང་པོ་ཁམས་དང་སྐྱེ་
མཆེད་གསུམ་པོ་དེ་ཉིད་ཤེས་པར་བྱ་བའི་དོན་སྤྱད་བྱ་མངོན་རྟོགས་་་
ཀྱི་དམིགས་ཡུལ། སྤྱོད་པའི་རང་བཞིན་མངོན་རྟོགས་ཀྱི་རྒྱུ་ཚོགས།
སྤྱད་པའི་འབྲས་བུ་རང་གཞན་གྱི་དོན་ཏེ་གསུམ་གྱི་སྒོ་ནས་བྱེ་བྲག་ཏུ་
གཏན་ལ་འབེབས་པ་རྣམ་པར་ངེས་པའོ། །
དེ་ཡང་བཞིར་དབྱེ་སྟེ། དམིགས་ཡུལ་བདེན་པ་བཞི་མཚན་གཞིའི་
རབ་དབྱེ་དང་། མཚན་ཉིད་ཀྱི་རྣམ་པའི་སྒོ་ནས་གཏན་(༦ན)ལ་
འབེབས་པ་བདེན་པ་རྣམ་ངེས་དང༌། དམིགས་བྱེད་ཀྱི་མངོན་རྟོགས་
ཀྱི་སྐྱེ་ཚུལ་ལ། གསུང་རབ་ཀྱི་ཆོས། དེ་གང་གི་ཡུལ་ཡིན་པ། ཆོས་ལ་
དམིགས་པའི་རབ་དབྱེ། ཆོས་ལ་སྤྱོད་པའི་རབ་དབྱེ། །སྤྱད་པ་མངོན་
རྟོགས་ཀྱི་སྐྱེ་ཚུལ། ཆོས་ལ་བརྩོན་པ་རྣལ་འབྱོར་གྱི་ས། ཆོས་ལ་མཁས་
པ་གནས་ཀྱི་ཁྱད་པར། ཤིན་ཏུ་རྒྱས་པའི་སྡེ་སྣོད་ཁྱད་པར་དུ་གཏན་
ལ་དབབ་པ་དང་བརྒྱད་ཀྱིས་གཏན་ལ་འབེབ་པ་ཆོས་རྣམ་ངེས་དང་།
རང་དོན་རྟོགས་པའི་ཆོས་ཐོབ་ཚུལ་ལ། ཐོབ་བྱེད་གང་ཟག །ཐོབ་བྱ་
མངོན་རྟོགས། ཐོབ་འབྲས་ཡོན་ཏན་གྱི་དབྱེ་བ་དང་གསུམ་གྱི་སྒོ་ནས་
གཏན་ལ་འབེབས་པ་ཐོབ་པ་རྣམ་ངེས་དང་། གཞན་དོན་ལུང་གི་ཆོས་
དང་འབྲེལ་བ་ཤེས་བྱའི་གནས་རྣམས་ངག་སྐྱོན་མེད་ཀྱིས་གཏན་ལ་་་་
འབེབས་ཚུལ་ལ་དོན་གྱི་བཤད་བྱ། རྣམ་བཤད་ཀྱི་བཤད་ཚུལ་ཕྱེ་ནས་
བསྟན་པས་ཞིབ་ཏུ་བཤད་ཚུལ། བསྡུ་བས་དགོས་ཆེད་ཀྱི་དབང་གིས་
·10·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྡུ་ཚུལ། སྨྲ་བས་རྩོད་ཚུལ། ལྡེམ་དགོངས་གྱི་བརྗོད་པ་ཟབ་མོ་བཤད་
ཚུལ་དང་བཅས་པས་གཏན་ལ་འབེབས་པ་འབྲེལ་བའི་གཏམ་རྣམ་་་་
པར་ངེས་པ་སྟེ། དེ་ལྟར་ན་ཆོས་བཅུ་དྲུག་པོ་འདི་ནི་ཆོས་མངོན་པ་
ཀུན་ལས་བཏུས་པའི་བརྗོད་བྱ་རྗོད་བྱེད་ཀྱི་སྤྱི་སྟེ་བསྡུས་པའི་སྡོམ་་་་་་
ཡིན་ནོ།།
ཡང་ན་བསྟན་བཅོས་འདིའི་བསྡུས་དོན་ནི་རྣམ་པ་གཉིས་སུ་བལྟ་་
བར་བྱ་སྟེ། འདི་ལྟར་བརྗོད་བྱ་དོན་གྱི་རང་བཞིན་ངེས་པར་འབྱེད་པ་
དང་༑རྗོད་བྱེད་ཚིག་གི་རང་བཞིན་ངེས་པར་འབྱེད་པའོ། །
དང་པོ་ནི་ཀུན་ལས་བཏུས་པ་དང་པོ་བཞི་ཡིན་ཏེ། འདི་དག་གིས་
གསུང་རབ་ཀྱི་བརྗོད་བྱའི་གཙོ་བོ་ཀུན་ནས་ཉོན་མོངས་པ་དང་རྣམ་་་་
བྱང་གི་ཕྱོགས་མ་ལུས་པ་གཏན་ལ་འབེབས་པའི་ཕྱིར་རོ། །གཉིས་པ་
ནི་འབྲེལ་གཏམ་རྣམ་པར་ངེས་པ་( ༦བ) ཡིན་ཏེ། དེས་ནི་སློབ་མ་
རྗེས་སུ་བཟུང་བའི་ཡན་ལག་མདོ་དང་བསྟན་བཅོས་ཀྱི་ཆོས་བཤད་་་་
པའི་ཚུལ། རྒོལ་བ་ཚར་བཅད་པའི་ཡན་ལག་རྒོལ་ཕྱིར་རྒོལ་རྩོད་པའི་
ཚུལ༑ དྲང་དོན་གྱི་དགོངས་པ་རྟོགས་པའི་ཡན་ལག་ལྡེམ་དགོངས་ཀྱི་
བརྗོད་པ་ཟབ་མོ་བཤད་ཐབས་རྣམས་གཏན་ལ་འབེབས་པའི་ཕྱིར་རོ༎
བརྗོད་བྱ་དོན་གྱི་རང་བཞིན་ངེས་འབྱེད་དེ་ལ་ཡང་ཆོས་གསུམ་སྤྱིར་་་
གཏན་ལ་འབེབས་པ་དང་། རྟོགས་དཀའ་བྱེ་བྲག་ཏུ་གཏན་ལ་
འབེབས་པ་གཉིས་ཡིན་པ་ལས། དང་པོ་ནི་མཚན་ཉིད་ཀུན་ལས་
བཏུས་པ་སྟེ། དེས་ནི་ཤེས་བྱའི་དངོས་པོ་ཕུང་ཁམས་སྐྱེ་མཆེད་གསུམ།
ཤེས་བྱའི་དོན་དུ་དང་ཅིའི་ཕྱིར་ལ་སོགས་པ་ཆོས་བཅུ་གཉིས་ཀྱི་སྒོ་་་་་་
•11.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནས་གཏན་ལ་འབེབས་པའི་ཕྱིར་རོ། །གཉིས་པ་ནི་བདེན་པ་རྣམ་པར་
ངེས་པ་དང་། ཆོས་རྣམ་པར་ངེས་པ་དང༌། ཐོབ་པ་རྣམ་པར་ངེས་པ་
དང་གསུམ་ཡིན་ཏེ། དེ་དག་གིས་གོ་རིམ་བཞིན་དུ་ཆོས་གསུམ་པོ་དེ་
ཉིད་སྤྱད་བྱ་མངོན་རྟོགས་ཀྱི་དམིགས་ཡུལ། སྤྱོད་པའི་ངོ་བོ་མངོན་
རྟོགས་ཀྱི་རྒྱུ་ཚོགས། སྤྱད་པའི་འབྲས་བུ་རྣམས་སུ་བསྡུས་ནས་གཏན་
ལ་འབེབས་པའི་ཕྱིར་རོ། །ཅིའི་ཕྱིར་བརྗོད་བྱ་རྗོད་བྱེད་གཉིས་གཏན་
ལ་འབེབས་པའི་དབང་དུ་བྱས་ནས་བསྟན་བཅོས་བརྩོམ་ཞེ་ན། སོ་སོ་
ཡང་དག་པར་རིག་པ་བཞིའི་རྟོགས་པ་སྐྱེད་པར་བྱ་བའི་ཕྱིར་རོ། །་དེ་
ཡང་ཅི་ལྟར་ཞེ་ན། ཀུན་ནས་ཉོན་མོངས་པ་དང་རྣམ་བྱང་གི་ཆོས་
རྣམས་ཀྱི་རང་དང་སྤྱིའི་མཚན་ཉིད་ཕྱིན་ཅི་མ་ལོག་པར་ཁོང་དུ་ཆུད་་
པ་ལས་ནི་དོན་སོ་སོ་ཡང་དག་པར་རིག་པ་སྐྱེ་བར་འགྱུར་ལ། དེ་དག་
གི་ངོ་བོའི་དབྱེ་བ་དང་རྣམ་པའི་རབ་དབྱེ་རྒྱ་ཆེན་པོ་ཁོང་དུ་ཆུད་པ་་་
ལས་ནི་སྤོབས་པ་སོ་སོ་ཡང་དག་པར་རིག་པ་སྐྱེ་བའི་ཕྱིར། བརྗོད་
བྱའི་དོན་བསྟན་བཅོས་སུ་གཏན་ལ་དབབ་པ་བྱས་སོ། །ཆོས་རྣམས་ཀྱི་
མིང་གི་རྣམ་གྲངས་དུ་མ་ཤེས་པ་ལས་ནི་ཆོས་སོ་སོ་ཡང་དག་པར་
རིག་པ་སྐྱེ་བར་འགྱུར་ལ། (༧ན)མིང་གི་རྣམ་གྲངས་དེ་དག་ཀྱང་
ཡུལ་སོ་སོའི་བརྡ་དང་མཐུན་པར་ཁོང་དུ་ཆུད་པ་ལས་ནི་ངེས་པའི་་་་
ཚིག་སོ་སོ་ཡང་དག་པར་རིག་པ་སྐྱེ་བའི་ཕྱིར་རྗོད་བྱེད་ཀྱི་ཚིག་བསྟན་
བཅོས་སུ་གཏན་ལ་དབབ་པ་བྱས་སོ། །ཡང་ན་ལམ་སྒྲུབ་པ་པོའི་གང་
ཟག་གི་ཆ་རྐྱེན་གྱི་དབང་དུ་བྱས་ན་བསྟན་བཅོས་ཀྱི་ལུས་གསུམ་དུ་་་་་
འགྱུར་བ་ཏེ་འདི་ལྟར། གཏན་ལ་དབབ་བྱའི་ཡུལ་དང༌། ཉམས་སུ་
• 12·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བླང་བྱའི་ལམ་དང་། ཉམས་ལེན་བྱས་པའི་འབྲས་བུའོ། །དང་པོ་ལ་
ཡང་ཐོས་བསམ་གྱིས་སྒྲོ་འདོགས་བཅད་པའི་ཡུལ་དང༌། སྒོམ་བྱུང་གི་
ཉམས་སུ་བླང་བྱའི་ཡུལ་གཉིས་ཡིན་ལ། དང་པོ་ནི་ཕུང་པོ་ཁམས་དང་
སྐྱེ་མཆེད་རྣམས་ཏེ། དེ་དག་ལ་བྱིས་པ་རྣམས་གཙང་བདེ་རྟག་བདག་
སོགས་སུ་སྒྲོ་འདོགས་པས་དེ་དག་ཐོས་བསམ་གྱིས་མི་རྟག་པ་དང་་་་་་
བདག་མེད་སོགས་སུ་གཏན་ལ་དབབ་པར་བྱ་བ་ཡིན་པའི་ཕྱིར་རོ།
གཉིས་པ་ནི་འཕགས་པའི་བདེན་པ་བཞི་སྟེ། རྣལ་འབྱོར་པས་དེ་དག་
མི་རྟག་པ་ལ་སོགས་པ་རྣམ་པ་བཅུ་དྲུག་གི་སྒོ་ནས་ཉམས་སུ་བླངས་་་་་
པ་ལས་ཉོན་མོངས་པའི་དྲི་མ་མཐའ་དག་ལས་གྲོལ་བར་འགྱུར་བའི་་་་
ཕྱིར་རོ། །དེ་ལ་དང་པོ་ནི་མཚན་ཉིད་ཀུན་ལས་བཏུས་པས་གཏན་ལ་
འབེབས་ཤིང་། གཉིས་པ་ནི་བདེན་པ་རྣམ་པར་ངེས་པས་གཏན་ལ་
འབེབས་སོ། །ལམ་ནི་ཆོས་རྣམ་པར་ངེས་པ་སྟེ། དེ་དག་ཐོས་བསམ་
སྒོམ་གསུམ་བྱ་ཡུལ་གསུང་རབ་ཡན་ལག་བཅུ་གཉིས་སྡེ་སྣོད་གསུམ་་་་་
དུ་བསྡུས་ཚུལ་དང་། ཐོས་བསམ་སྒོམ་གསུམ་གྱི་སྤྱད་པས་མངོན་
རྟོགས་སྐྱེ་ཚུལ་ཕན་ཡོན་དང་བཅས་པ་སྟོན་པའི་ཕྱིར་རོ། །འབྲས་བུ་
ནི་ཐོབ་པ་དང་འབྲེལ་གཏམ་རྣམས་ངེས་ཏེ། རྒྱུ་མཚན་སྔར་བསྟན་པ་
ཉིད་དོ། །དེ་ལྟར་རྣམ་པར་( ༧བ) བཞག་པའི་བསྟན་བཅོས་ཀྱི་ལུས་
དེ་ཡང་རྣམ་པ་གཉིས་ཏེ། སྒྲ་དང༌། དོན་ཏོ། །དང་པོ་ནི་དུ་དང་ཞེས་
པ་ལ་སོགས་པ་ཚིག་ལེའུར་བྱས་པ་གཉིས་ཡིན་ཏེ། དེ་དག་གིས་འཆད་
པར་འགྱུར་བའི་བསྟན་བཅོས་མཐའ་དག་གི་ཚིག་ཇི་ལྟར་གཙོ་བོ་་་་་
རྣམས་བསྡུས་པའི་ཕྱིར་རོ། །གཉིས་པ་ནི་དུ་སོགས་ཀྱིས་བསྟན་པའི་
·13·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབྱེ་བ་ལ་སོགས་པ་ཆོས་བཅུ་དྲུག་ཡིན་ཏེ། བསྟན་བཅོས་ཀྱི་བརྗོད་
པར་བྱ་བ་མ་ལུས་པ་དེ་དག་གིས་བསྡུས་པའི་ཕྱིར་རོ། །
ལེའུ་དང་པོ།མཚན་ཉིད་ཀུན་ལས་བཏུས་པ་བཤད་པ།
དེ་ལྟར་མདོར་བསྡུས་ཏེ་བསྟན་བཅོས་ཀྱི་ལུས་རྣམ་པར་བཞག་པ་་
དེ་ཉིད་ཡན་ལག་རེ་རེ་ནས་རྒྱས་པར་འཆད་པ་ལ་གཉིས། མིང་ལྡན་
གྱི་བསྟན་བཅོས་དངོས་དང་། བསྟན་བཅོས་ཀྱི་མིང་དོན་བཤད་པའོ།།
མིང་ལྡན་གྱི་བསྟན་བཅོས་དངོས་བཤད་པ།
ཆོས་གསུམ་སྤྱིར་བཤད་པ།
དང་པོ་ལ་ཡང་ཆོས་གསུམ་སྤྱིར་བཤད། རྟོགས་དཀའ་བྱེ་བྲག་ཏུ་
གཏན་ལ་དབབ་པ་གཉིས་སོ།། །དང་པོ་ལ་དོན་བཅུ་གཉིས་ཏེ། ཕུང་
ཁམས་སྐྱེ་མཆེད་ཀྱི་ངོ་བོའི་དབྱེ་བ་དང༌། གྲངས་ངེས་པའི་རྒྱུ་དང༌།
ཟག་བཅས་ཉེར་ལེན་དུ་བསྟན་པ་དང༌། ཆོས་གསུམ་གྱི་མཚན་ཉིད་
སོ་སོའི་རྣམ་གཞག་དང་། གོ་རིམ་དང་། མིང་དོན་དང་། དཔེ་དང་།
དང་༑ རྣམ་པའི་རབ་དབྱེ་དང་། བསྡུས་པ་དང་། མཚུངས་ལྡན་དང་།
ལྡན་པའོ། །
ཕུང་ཁམས་སྐྱེ་མཆེད་ཀྱི་ངོ་བོའི་དབྱེ་བ།
དང་པོ་ལ་གཉིས་ལས། དྲི་བ་ནི་གལ་ཏེ་ཕུང་པོ་ཁམས་དང་སྐྱེ་
མཆེད་རྣམས་བརྗོད་བྱར་བྱས་པའི་བསྟན་བཅོས་རྩོམ་ན་ཕུང་པོ་་་་་་་་
རྣམས་ནི་གྲངས་དུ་ཞིག་ཡོད། དེ་བཞིན་དུ་ཁམས་དང་སྐྱེ་མཆེད་
·14·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་ལ་ཡང་དུ་ཞེ་ན། འདིར་ཕུང་ཁམས་སྐྱེ་མཆེད་ཀྱི་མིང་ཙམ་ཡང་
བསྟན་བཅོས་སུ་སྔར་མ་སྨོས་ན་དེ་དག་གི་གྲངས་ཀྱི་དབྱེ་བ་གློ་བུར་་་་
དུ་འདྲི་བ་ཅི་ལྟར་རིགས། ཁྱད་གཞི་མེད་པའི་ཁྱད་པར་གྱི་ཆོས་ལ་
སྤྱོད་པ་ནི་འགའ་ཡང་མེད་དོ་ཞེ་ན། བདེན་མོད་ཀྱི། འོན་ཀྱང་འཆད་
པ་པོ་རྣམས་ཀྱིས་བསྟན་བཅོས་ཀྱི་ལུས་འཆད་པའི་ཐོག་མར་འཇུག་་་་
པའི་( ༨ན) ཡན་ལག་ཏུ་བརྗོད་བྱ་དང་དགོས་པ་ལ་སོགས་པ་འཆད་
པ་ནི་གཞུང་ལུགས་པ་སྤྱིའི་ཚུལ་ཡིན་ལ། འདིར་ཡང་འཆད་པ་པོ་དག་
གིས་སྔར་བསྟན་བཅོས་ཀྱི་དགོས་སོགས་འཆད་པ་ན་བསྟན་བཅོས་ཀྱི་
བརྗོད་བྱ་ཕུང་པོ་ཁམས་དང་སྐྱེ་མཆེད་ཡིན་ནོ། །ཞེས་བསྙད་པའི་
དབང་དུ་བྱས་ནས་དྲི་བ་བརྩམས་པས་སྐྱོན་མེད་དོ། །དེ་ལྟ་ན་ཡང་
འཆད་པའི་ཚེ་འབྲེལ་ཡང་རྩོམ་པ་ན་འབྲེལ་བ་མེད་པར་འགྱུར་རོ་ཞེ་་
ན༑ འཆད་པའི་ཚེ་འབྲེལ་བས་ཆོག་མོད། བསྟན་བཅོས་ཀྱི་ལུས་རྩོམ་
པའི་ཐོག་མར་ཡང་དེའི་འབྲེལ་བ་གཞན་ཞིག་ངེས་པར་བརྩམས་་་་་་་
དགོས་ན་ཐུག་པ་མེད་པ་དང་། བསྟན་བཅོས་ཀུན་ལ་མདོ་ལྟར་དུ་
གླེང་གཞི་རེ་རྩོམ་དགོས་པ་ཧ་ཅང་ཐལ་བར་འགྱུར་རོ། །
ཕུང་པོའི་གྲངས་ལ་དབྱེ་གཞི།
གཉིས་པ་ལན་ལ་གསུམ་ལས། དང་པོ་ཕུང་པོའི་གྲངས་ལ་དབྱེ་
གཞི་ནི་ཕུང་པོ་རྣམས་ནིའོ།། །ནི་ཞེས་པ་འོག་མ་གཉིས་ལས་དམིགས་
ཀྱིས་དགར་བ་སྟེ། །ཆོས་གསུམ་གྱི་གྲངས་ངེས་སྟོན་པའི་སྐབས་འདིར་
ཕུང་པོ་ཁོ་ནའི་གྲངས་ལྔར་ངེས་ཀྱི། ཁམས་དང་སྐྱེ་མཆེད་ཀྱི་ནི་མ་
•15·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ། །ཞེས་པའོ། །ནི་འོག་མ་གཉིས་ལ་ཡང་དེ་བཞིན་དུ་སྦྱར་རོ།
བྱེ་བའི་གྲངས་ནི་ལྔ་སྟེ། ཞེས་པའོ། །ཕྱེ་བའི་ངོ་བོ་ནི། །གཟུགས་ཀྱི་ཕུང་
པོ་དང་། ཞེས་པ་ནས རྣམ་པར་ཤེས་པའི་ཕུང་པོའོ། །ཞེས་པའི་བར་
རོ༑ །དེ་ལ་ཞིག་ཅིང་གཞོམ་དུ་རུང་བས་ན་གཟུགས་ཏེ། དེའི་མཚན་
ཉིད་ཅན་གང་ཅི་ཡང་རུང་བ་ཐམས་ཅད་ཕྱོགས་གཅིག་ཏུ་བློས་
སྤུངས་པའམ། དེ་ཉིད་ཀུན་ནས་ཉོན་མོངས་པའི་ཁུར་ཁྱེར་བའི་ཕྱིར་
རམ༑ སྡུག་བསྔལ་ཤིན་ཏུ་རྒྱས་པའི་མཚན་ཉིད་ཀྱི་ཕྱིར་ན་དེའི་ཕུང་
Rཔོའོ༑ །ཉམས་སུ་མྱོང་བས་ན་ཚོར་བ། འདུས་ཏེ་ཤེས་པའམ་
( ༨བ)མཚན་མར་འཛིན་པས་ན་འདུ་ཤེས། སེམས་མངོན་པར་འདུ་
བྱེད་པས་ན་འདུ་བྱེད། ཡུལ་སོ་སོ་རྣམ་པར་རིག་པས་ན་རྣམ་པར་
ཤེས་པ་སྟེ། དེའི་མཚན་ཉིད་ཅན་གང་ཅི་ཡང་རུང་བ་ཀུན་བློས་ཕྱོགས་
གཅིག་ཏུ་སྤུངས་པས་ན་དེའི་ཕུང་པོའོ། །ཅི་སྟེ་གཟུགས་ཀྱང་ཡིན་ལ་
ཕུང་པོ་ཡང་ཡིན་པས་གཟུགས་ཀྱི་ཕུང་པོ་ཞེས་བྱའམ། གཟུགས་དང་
འབྲེལ་བའི་ཕུང་པོ་ནི་གཟུགས་ཀྱི་ཕུང་པོ་ཞེས་བྱ། དང་པོ་ལྟར་ན་
ཕུང་པོ་བཏགས་ཡོད་གཟུགས་དང་གཞི་མཐུན་དུ་མི་རིགས་ལ།
གཉིས་པ་ལྟར་ན་ཡང་ཕུང་པོ་བཏགས་ཡོད་གཟུགས་ལས་དོན་གཞན་
དུ་མེད་པས་འབྲེལ་བའི་སྒྲ་སྦྱོར་བ་མི་རིགས་སོ་ཞེ་ན། གཉིས་ཀ་ལྟར་
ཡང་མི་རུང་བ་མེད་དེ། ཕུང་པོའི་དོན་ཀུན་ནས་ཉོན་མོངས་པའི་ཁུར་
ཁྱེར་བ་དང་། སྡུག་བསྔལ་ཤིན་ཏུ་རྒྱས་པ་ལ་བྱེད་ན། དང་པོ་ལྟར་ཡིན་
ལ༑སྤུངས་པའི་དོན་ཅན་དུ་བྱེད་ན། ཕྱི་མ་ལྟར་འགྱུར་བའི་ཕྱིར་རོ། །
•·16·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཁམས་ཀྱི་གྲངས་ལ་དབྱེ་གཞི།
གཉིས་པ་ཁམས་ཀྱི་གྲངས་ལ་དབྱེ་གཞི་ནི། ཁམས་རྣམས་ནིའོ། །
དབྱེ་གྲངས་ནི་བཅོ་བརྒྱད་དོ། །ཕྱེ་བའི་ངོ་བོ་ནི། མིག་གི་ཁམས་དང་།
ཞེས་པ་ནས། ཡིད་ཀྱི་རྣམ་པར་ཤེས་པའི་ཁམས་སོ། །ཞེས་པའི་བར་རོ།།
དེ་ལ་གཟུགས་འཛིན་པའི་འདས་ད་ལྟར་གྱི་ཉེར་སྤྱོད་གནས་ཀྱི་སྒོ་
ནས་འཛིན་པས་སམ། མིག་མངོན་གྱུར་གྱི་རྒྱུ་བྱེད་པས་ན་མིག་གི་
ཁམས་སོ། །དེ་ལྟ་བུའི་ཉེར་སྤྱོད་དམིགས་པའི་སྒོ་ནས་འཛིན་པས་སམ།
གཟུགས་འགྲུབ་པའི་རྒྱུ་བྱེད་པས་ན་གཟུགས་ཀྱི་ཁམས་སོ། །གཟུགས་
འཛིན་གྱི་ཉེར་སྤྱོད་ཀྱི་རང་གི་མཚན་ཉིད་འཛིན་པའམ། །དེ་མངོན་
འགྱུར་འགྲུབ་(༩ན)པའི་རྒྱུ་ཡིན་པས་ན་མིག་གི་རྣམ་པར་ཤེས་པའི་
ཁམས་ཏེ། དེ་ལྟར་ལྷག་མ་དག་ལ་ཡང་ཅི་རིགས་པས་སྦྱར་བར་བྱ་སྟེ་
གོ་སླའོ། །འདིར་ཉེར་སྤྱོད་འཛིན་པ་ཁམས་ཀྱི་དོན་དུ་བྱས་ན་མིག་
ཀྱང་ཡིན་ལ་མིག་གི་ཁམས་ཀྱང་ཡིན་པས་ན་མིག་གི་ཁམས་ཞེས་་་་་་་་་་
སོགས་གཞི་མཐུན་དུ་སྦྱར་ལ། ཁམས་ཀྱི་སྒྲ་རྒྱུའི་དོན་ཅན་དུ་བྱས་ན་
མིག་དང་འབྲེལ་བའི་ཁམས་ནི་མིག་གི་ཁམས་སོ། །ཞེས་སོགས་འབྲེལ་
བའི་སྒྲར་སྦྱར་རོ།།
སྐྱེ་མཆེད་ཀྱི་གྲངས་ལ་དབྱེ་གཞི།
གསུམ་པ་སྐྱེ་མཆེད་ཀྱི་གྲངས་ལ་དབྱེ་གཞི་ནི་སྐྱེ་མཆེད་རྣམས
ནིའོ༑ །དབྱེ་གྲངས་ནི་བཅུ་གཉིས་སོ། །ཕྱེ་བའི་ངོ་བོ་ནི་མིག་གི་སྐྱེ་
·17.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཆེད་དང་ཞེས་པ་ནས། ཆོས་ཀྱི་སྐྱེ་མཆེད་དོ་ཞེས་པའི་བར་རོ། །མ་
འོངས་པའི་མིག་ཤེས་ནི་གནས་ཀྱི་སྒོ་ནས་སྐྱེ་བའི་སྒོ་འབྱེད་པའམ་་་་་་་
མིག་མངོན་གྱུར་གྱི་རྒྱུ་བྱེད་པས་ན་མིག་གི་སྐྱེ་མཆེད་དང༌། དེ་འདྲའི་
ཉེར་སྤྱོད་དམིགས་པའི་སྒོ་ནས་སྐྱེ་བའི་སྒོ་འབྱེད་པས་སམ་གཟུགས་་་་་
མངོན་གྱུར་འགྲུབ་པའི་རྒྱུ་བྱེད་པས་ན་གཟུགས་ཀྱི་སྐྱེ་མཆེད་དེ། དེ་
ལྟར་ལྷག་མ་རྣམས་ལ་ཡང་ཅི་རིགས་པར་སྦྱར་རོ། །འདིར་ཡང་ཚིག་
སྦྱར་བའི་ཚུལ་སྔ་མ་ལྟར་ཤེས་པར་བྱའོ། །འདིར་ཆོས་གསུམ་གྱི་མཚན་
ཉིད་ཀྱི་སྔར་དེ་དག་གི་དབྱེ་བ་སྨོས་པ་ནི། དེ་དག་ལ་མཚན་ཉིད་ཐུན་
མོང་བ་རེ་རྗེས་སུ་འཇུག་པ་མེད་པས་དབྱེ་བ་མ་བྱས་པར་མཚན་ཉིད་
བརྗོད་པར་མི་ནུས་པའི་ཕྱིར་རོ། །དེ་བས་ན་དབྱེ་བ་སྔར་སྨོས་པ་ནི་
ཆོས་གསུམ་གྱི་མཚན་ཉིད་བདེ་བླག་ཏུ་རྟོགས་པའི་དགོས་པ་ཅན
ཡིན་ནོ། །
གྲངས་ངེས་པའི་རྒྱུ་བསྟན་པ།
གཉིས་པ་གྲངས་ངེས་པའི་རྒྱུ་ལ་གསུམ་ལས། དང་པོ་ཕུང་པོའི་
གྲངས་ངེས་ལ་དྲི་བ་ནི་དགོས་པ་དང་རྒྱུ་མཚན་ཅིའི་ཕྱིར་ཕུང་པོ་་
རྣམས་ལྔ་ཁོ་ནར་གྲངས་ངེས་གཟུགས་ཅན་དང་གཟུགས་ཅན་མ་ཡིན་
པའི་( ༩བ)ཕུང་པོ་གཉིས་སུ་ཡང་བསྡུར་རུང་ལ་རྒྱས་པར་ཕྱེད་ན་
མང་པོར་ཡང་དབྱེར་རུང་བས་སོ་ཞེ་ན། ལན་ལ། སྤྱིར་དེ་བཞིན་
གཤེགས་པས་གདུལ་བྱ་རྣམས་ལ་ཕུང་པོ་དང་ཁམས་དང་སྐྱེ་མཆེད་
རྣམས་གསུངས་པ་ནི་གོ་རིམ་བཞིན་དུ་གཅིག་པུ་དང་རྒྱུ་དང་ཟབ་་་་་་
·18·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མོའི་བདག་ཏུ་འཛིན་པའི་གཉེན་པོར་གསུངས་པ་ཡིན་ཏེ། ཇི་སྐད་དུ་
འགྲེལ་པར། ཅིའི་ཕྱིར་ཕུང་པོ་ལ་སོགས་པ་བཤད་ཅེ་ན། བདག་ཏུ་
འཛིན་པ་རྣམ་པ་གསུམ་གྱི་གཉེན་པོར་གོ་རིམ་བཞིན་ནོ། །བདག་ཏུ་
ཟ་བ་པོར་འཛིན་པ་རྣམ་པ་གསུམ་ནི་གཅིག་པུར་འཛིན་པ་དང་།
འཛིན་པ་དང་། བྱེད་པ་པོར་འཛིན་པའོ། །ཞེས་བཤད་དོ། །གཅིག་
པུར་འཛིན་པ་སྔོན་དུ་འགྲོ་བའི་བདག་ཏུ་འཛིན་པ་དེ་ཡང་ཕྱི་རོལ་་་་་་
ཚེར་མ་སོགས་འདོན་པའི་ཚུལ་གྱིས་སྤོང་བར་ནུས་པ་མ་ཡིན་གྱི། འོན་
ཀྱང་ནང་བློའི་སྐྱོན་རྣམས་སྤོང་བར་བྱེད་པ་ན་བློ་དེའི་གཟུང་བྱའི་་་
ཡུལ་སུན་ཕྱུང་བའི་སྒོ་ནས་སྤོང་བར་བྱེད་པ་ཡིན་ཏེ། དོན་ལ་གནས་
པའམ་སྒྲོ་བཏགས་པའི་ཡུལ་གང་ལ་ཡང་མེད་པར་དེ་འཛིན་གྱི་བློ་་་་་་
འཇུག་པ་མི་རུང་བའི་ཕྱིར་རོ། །དེ་སྐད་དུ་ཡང་རྣམ་འགྲེལ་ལས། ཡོན་
ཏན་སྐྱོན་དང་རྗེས་འབྲེལ་བའི། །འདོད་དང་སྡང་སོགས་སྤོང་བ་ནི། །
དེ་དག་ཡུལ་ལ་མ་མཐོང་བས། །ཡིན་གྱི་ཕྱི་ཚུལ་དག་གིས་མིན། །ཞེས་
དང་༑འདི་ཡུལ་སུན་ཕྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཞེས་གང་གསུངས་པ་ཡིན་ནོ། །དེ་བས་ན་ཡུལ་བདག་བཀག་པའི་སྒོ་
ནས་ཡུལ་ཅན་བདག་ཏུ་འཛིན་པ་དགག་དགོས་ལ། བདག་བཀག་པ་
ན་ཡང་འདི་སྙམ་དུ་ཉ་ཕྱིས་ལ་དངུལ་དང་། ཐག་ཁྲ་ལ་སྦྲུལ་དུ་འཛིན་
པ་ལ་སོགས་པ་འཇིག་རྟེན་ན་འཁྲུལ་བ་སྐྱེ་བ་གང་ཇི་སྙེད་པ་ཀུན་ནི་་
བདེན་བརྫུན་ཕན་ཚུན་ཆོས་མཐུན་པར་མཐོང་བ་ལས་སྐྱེ་བ་མཐོང་་་་་
གི་འགའ་( ༡༠ན) ཡང་གཞི་མེད་པ་མ་འཁྲུལ་བ་མ་མཐོང་བས་
བདག་མེད་ན་བདག་ཏུ་ལྟ་བ་ནི་གཞི་གང་ལས་བྱུང་སྙམ་དུ་དོགས་པ་
·19·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་བདག་ཏུ་འཁྲུལ་བའི་གཞི་བསྟན་དགོས་ལ་དེ་ཡང་གཟུགས་ལ་་་
སོགས་པའི་ཕུང་པོ་ལྔ་ཁོ་ན་ཡིན་ཏེ། ཇི་སྐད་དུ།དགེ་སྦྱོང་ངམ་བྲམ་ཟེ་
གང་དག་ང་བདག་གམ་བདག་གིར་ཡང་དག་པར་རྗེས་སུ་ལྟ་བ་དེ་་་་་
དག་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ཁོ་ན། ཞེས་གསུངས་
པའི་ཕྱིར་རོ། །དེ་བས་ན་བདག་ཏུ་འཛིན་པ་ཟློག་པའི་དོན་དུ་བདག་
ཏུ་འཁྲུལ་བའི་གཞི་རྣམ་པ་ལྔ་བརྗོད་པའི་ཕྱིར་ཕུང་པོ་ལྔ་ཁོ་ནར
བསྟན་ཏོ། །དེ་ལ་ལུས་ཡོངས་སུ་བཟུང་བ་དང་བཅས་པ་ནི་བདག་གི་
གཞི་ཡིན་ཏེ། ལུས་མིག་ལ་སོགས་པ་དབང་པོ་ལྔས་ཡོངས་སུ་བཟུང་བ་
གཟུགས་ལ་སོགས་པའི་དོན་ལྔ་ལ་ལོངས་སྤྱོད་པ་ན་ལྟ་བ་པོ་དང་ཉན་
པ་པོ་ལ་སོགས་པའི་བདག་ཏུ་ཞེན་པ་སྐྱེ་བའི་ཕྱིར་རོ། །དེ་ལྟ་ངུའི་
བདག་འཛིན་གྱི་འཁྲུལ་གཞི་བརྗོད་ཅིང་གསལ་བར་བྱ་བའི་ཆེད་དུ་་་་
གཟུགས་ཀྱི་ཕུང་པོ་བསྟན་ཏོ། །གཟུགས་མཐོང་བ་དང་སྒྲ་ཐོས་པ་
སོགས་དབང་པོ་ལྔ་ཡུལ་ལ་ཞུགས་པ་ཙམ་དུ་ཤེས་ན། དེ་ལྟ་བུའི་
བདག་ཏུ་འཛིན་པ་ལྡོག །མིག་ལ་སོགས་པའི་དབང་པོ་རྣམས་ནི་
བདག་དང་ཆོས་མཐུན་པའི་ཕྱིར་རོ། །འདིས་དགེ་སྡིག་གི་འབྲས་བུ་ལ་
ལོངས་སྤྱོད་པ་ན་ལོངས་སྤྱོད་པ་པོ་དེ་ཚོར་བ་བདེ་སྡུག་བཏང་སྙོམས་་
ཡིན་ལ་དེ་དག་ཀྱང་བདག་གི་གཞི་ཡིན་ཏེ། དེ་དག་གིས་དགེ་སྡིག་གི་
རྣམ་སྨིན་ལ་ལོངས་སྤྱོད་པ་ན་རྣམ་སྨིན་མྱོང་བ་པོའི་བདག་ཏུ་འཁྲུལ་་
བ་སྐྱེ་བའི་ཕྱིར་རོ། །དེ་ལྟ་བུའི་བདག་འཛིན་གྱི་འཁྲུལ་གཞི་བསྟན་
པའི་ཕྱིར་དུ་ཚོར་བའི་ཕུང་པོ་བརྗོད་དེ། དགེ་སྡིག་གི་རྣམ་སྨིན་བདེ་
སྡུག་མྱོང་བ་པོ་ཚོར་བ་བདེ་སྡུག་བཏང་སྙོམས་རྣམས་ཡིན་པར་ཤེས་་་
·20·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ན་དེ་ལྟ་བུའི་བདག་ཏུ་འཛིན་པ་ལྡོག་སྟེ། ཚོར་བ་བདེ་སོགས་
རྣམས་བདག་( ༡༠ བ)དང་ཆོས་མི་མཐུན་པའི་ཕྱིར་རོ། །འདིས་ཐ་
སྙད་འདོགས་པར་བྱེད་པས་ན་ཐ་སྙད་དེ་འདུ་ཤེས་ཡིན་ལ། དེ་ཡང་
བདག་གི་གཞི་ཡིན་ཏེ། འདུ་ཤེས་ཀྱིས་མཐོང་ཐོས་རྣམ་པར་ཤེས་པའི་
དོན་རྣམས་ལ་ཐ་སྙད་འདོགས་པ་ན། དེ་ལྟ་བུའི་ཐ་སྙད་འདོགས་པ་
པོའི་བདག་ཏུ་འཁྲུལ་བ་སྐྱེ་བའི་ཕྱིར་རོ། །དེ་ལྟ་བུའི་བདག་འཛིན་གྱི་
འཁྲུལ་གཞི་བསྟན་པའི་ཕྱིར་དུ་འདུ་ཤེས་ཀྱི་ཕུང་པོ་བརྗོད་དོ། །མཐོང་
ཐོས་སོགས་ཀྱི་དོན་ལ་ཐ་སྙད་འདོགས་པ་པོ་འདུ་ཤེས་སུ་ཤེས་པ་ན་་་་་
དེ་ལྟ་བུའི་བདག་ཏུ་འཛིན་པ་ལྡོག་སྟེ། འདུ་ཤེས་དང་བདག་ཆོས་མི་
མཐུན་པའི་ཕྱིར་རོ། །ཆོས་དང་ཆོས་མ་ཡིན་པ་ལ་སེམས་མངོན་པར་
འདུ་བྱེད་པའི་སེམས་པ་ལ་སོགས་པའི་འདུ་བྱེད་རྣམས་ནི་བདག་གི་
གཞི་ཡིན་ཏེ། དེ་དག་གི་སེམས་དད་སོགས་ཆོས་དང་ཆགས་སོགས་
ཆོས་མ་ཡིན་པ་ལ་བསྐུལ་ཞིང་མངོན་པར་འདུ་བྱེད་པ་ན་ཆོས་དང
མཐུན་པའི་ལས་གསོག་པོའི་བདག་ཏུ་འཁྲུལ་བ་སྐྱེ་བའི་ཕྱིར་རོ། །།དེ་
ལྟ་བུའི་བདག་འཛིན་གྱི་འཁྲུལ་གཞི་བསྟན་པའི་ཕྱིར་དུ་འདུ་བྱེད་ཀྱི་་་
ཕུང་པོ་བརྗོད་དོ། །སེམས་ཆོས་དང་ཆོས་མ་ཡིན་པའི་ཡུལ་ལ་མངོན་
པར་འདུ་བྱེད་པ་པོ་སེམས་པ་ལ་སོགས་པ་འདུ་བྱེད་རྣམས་ཡིན་པར་་
ཤེས་པ་ན་དེ་ལྟ་བུའི་བདག་ཏུ་འཛིན་པ་ལྡོག་སྟེ་སེམས་སོགས་བདག་་
དང་ཆོས་མི་མཐུན་པའི་ཕྱིར་རོ། །གལ་ཏེ་མཐོང་ཐོས་སོགས་དང་ཐ་
སྙད་འདོགས་པ་སོགས་གཟུགས་སོགས་ཀྱི་ཕུང་པོ་རྣམས་ཡིན་གྱི་་་་་་་
བདག་མ་ཡིན་དུ་ཆུག་ཀྱང་གང་ལ་བརྟེན་ནས་མིག་སོགས་དབང་པོ་་་
•21.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཡུལ་ལ་ལོངས་སྤྱོད་པ་དང་འདུ་ཤེས་ཀྱི་ཐ་སྙད་འདོགས་པ་་་་
སོགས་བྱེད་པའི་རྟེན་དེ་ཉིད་བདག་ཡིན་ནོ་སྙམ་དུ་དོགས་པ་ལ་སྔར་་
བཤད་པའི་བདག་གི་གཞི་དེ་དག་གནས་སམ་རྟེན་བརྟེན་པའི་ཕྱིར་་་་
རྣམ་པར་ཤེས་པའི་ཕུང་པོ་བརྗོད་དོ། །དེ་ཡང་མིག་ལ་སོགས་ངའི་
དབང་པོའི་སྒོ་ནས་གཟུགས་( ༡༡ན) སོགས་ཡུལ་ལ་འཇུག་པ་དང་་་
འདུ་ཤེས་ཀྱི་སྒོ་ནས་མཐོང་ཐོས་སོགས་ཀྱི་དོན་ལ་ཐ་སྙད་འདོགས་་་་
པར་བྱེད་པ་པོ་ནི་ཡིད་ཤེས་སོགས་ཀྱི་རྣམ་པར་ཤེས་པ་རྣམས་ཡིན་
པར་ཤེས་པ་ན་དེ་ལྟ་བུའི་བདག་ཏུ་འཛིན་པ་ལྡོག་སྟེ་རྣམ་ཤེས་རྣམས་
བདག་དང་ཆོས་མི་མཐུན་པའི་ཕྱིར་རོ། །ཅི་སྟེ་བདག་ཏུ་འཛིན་པ་ལ་
ཇི་སྐད་བཤད་པའི་མཚན་ཉིད་ཅན་ལྔ་པོ། ཁོ་ནར་ངེས་ན་དེ་དག་
བཟློག་པའི་དོན་དུ་འཁྲུལ་གཞི་ཕུང་པོ་ལྔ་ཁོ་ནར་ངེས་པར་རིགས་་་་་་
ཀྱང་བདག་ལྟ་ནི་དེ་ཙམ་དུ་ངེས་པ་མ་ཡིན་ཏེ། ཇི་སྐད་དུ་དབུ་མ་
འཇུག་པར། ཟ་པོ་རྟག་དངོས་བྱེད་པོ་མིན་པའི་བདག །ཡོན་ཏན་བྱ་
མེད་མུ་སྟེགས་རྣམས་ཀྱིས་བཏགས། །ཞེས་དང་། དབུ་མ་དེ་ཁོ་ན་ཉིད་
བསྡུས་པར་ཡང་། བྱེ་བྲག་པས། རྟེན་དང་ཀུན་འཇུག་ཟ་བྱེད་པོ། །
ཞེས་དང༌། གསང་བ་པས། ས་དང་མེ་ཆུ་ལ་སོགས་པ། །དེ་ཤེས་རྟག་
པའི་འཇུག་པ་ནི། །དེ་བདག་ཅན་གྱི་བདག་ཉིད་དོ། །ཞེས་དང་། རིག་
བྱེད་མཐའ་པས། ཤེས་པ་ནུས་ལྡན་འཇིག་པ་མེད། །དེ་བཞིན་སྲོག་
ཀྱང་བདག་འདིར་འདུ། །ནམ་མཁའ་ལ་ནི་ཐ་དད་མེད། །དེ་བཞིན་
བདག་ཀྱང་ངེས་པ་ཡིན། །ཞེས་དང༌། སྤྱོད་པ་པས། གཞན་བདག་
བདག་ནི་ལྡོག་པ་དང་། །རྗེས་འགྲོའི་བདག་ཉིད་ཅན་གྱིས་ན། །སེམས་
·22·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ངོ་བོ་ཉིད་དུ་འདོད། །ཅེས་པ་དང་། རྒྱལ་བ་པས། རྒྱལ་དཔོག་པ་
བཞིན་རྒྱལ་བ་པས། །རྫས་དང་རྣམ་གྲངས་ངོ་བོ་ཡིས། །སྐྱེས་བུ་སེམས་
པའི་བདག་ཉིད་འདོད། །ཅེས་བཤད་པ་ལྟར། ཕྱི་རོལ་པ་རྣམས་ལ་
བདག་གི་མཚན་ཉིད་མི་འདྲ་བ་དུ་མ་ཡོད་ཅིང་། དེ་དང་མཐུན་པའི་
བདག་ཏུ་འཛིན་པ་དུ་མ་ཡང་ཡོད་པའི་ཕྱིར་དང་། ལུང་ལས་ཀྱང་།
འཇིག་ཚོགས་ལ་ལྟ་བའི་མཐའ་ཉི་ཤུ་ཞེས་གསུངས་པའི་ཕྱིར་རོ་ཞེ་ན།
ཞེས་པ་འདི་མེད་དེ་འདི་ལྟར། བདག་ཏུ་ལྟ་བ་མི་འདྲ་བ་གང་ཇི་སྙེད་
ཅིག་ཡོད་པ་དེ་ཐམས་ཅད་ནི་བདག་བེམ་པོའི་རང་བཞིན་དུ་འདོད་་་
པ་དང་ཤེས་པའི་རང་བཞིན་དུ་འདོད་པ་གཉིས་སུ་ངེས་( ༡༡བ)ལ།
དེ་ལ་གང་དག་བདག་བེམ་པོར་འདོད་པ་དེ་ཐམས་ཅད་ནི་སྔར
བཤད་པ་ལྟར་མིག་ལ་སོགས་པའི་དབང་པོ་རྣམས་ཡུལ་ལ་ལོངས་་་་་
སྤྱོད་པའི་འཁྲུལ་གཞི་བྱས་པ་ལས་བྱུང་བས་དེ་དག་ཀུན་གཟུགས་ཀྱི་་་
ཕུང་པོ་བསྟན་པ་ལས་ལྡོག་པར་འགྱུར་ལ། གང་དག་བདག་ཤེས་པར་
འདོད་པ་དེ་དག་ཀུན་ཚོར་བ་ལ་སོགས་པ་བཞི་པོ་རྣམས་ཀྱིས་དགེ་་་
སྡིག་རྣམ་སྨིན་ལ་ལོངས་སྤྱོད་པ་ལ་སོགས་པ་སྔར་བཤད་པའི་བྱ་བ་དེ་
དང་དེ་བྱེད་པར་མཐོང་བ་ལས་འཇུག་པ་ཡིན་པས་དེ་དག་ཀུན་མིང་་
གཞིའི་ཕུང་པོ་བསྟན་པས་བཟློག་པར་འགྱུར་བའི་ཕྱིར་རོ །དེ་ཉིད་
སློབ་དཔོན་བློ་གྲོས་བརྟན་པས་ཀྱང༌། གྲངས་ཅན་སོགས་བདག་ཤེས་
པར་འདོད་པ་རྣམས་མིང་གཞིའི་ཕུང་པོ་ལ་བདག་ཏུ་བལྟ་ཞིང
གཟུགས་ཕུང་ལ་བདག་གིར་བལྟ་ལ། བྱེ་བྲག་པ་སོགས་བདག་བེམ་
པོར་འདོད་པ་རྣམས་གཟུགས་ཕུང་ལ་བདག་ཏུ་བལྟ་ཞིང་གཞན་བཞི་
23.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་བདག་གིར་བལྟ་བར་བཤད་དོ། །འཇིག་ཚོགས་ལ་ལྟ་བའི་མཐའ་ཉི་
ཤུར་བཤད་པས་ཀྱང་གནོད་པ་མེད་དེ། དེ་དག་ལ་བདག་ཏུ་ལྟ་བ་ལྔ་
དང་བདག་གིར་ལྟ་བ་བཅོ་ལྔར་འདི་ཉིད་དུ་འཆད་པར་འགྱུར་བ་་་་
ཕྱིར་དང་། བདག་ལྟ་ལྔ་ཡང་ཕུང་པོ་ལྔའི་ཡུལ་ཅན་ཡིན་པའི་ཕྱིར་རོ། །
དེ་ལྟར་ཕུང་པོ་ལྔ་བསྟན་པས་འཇིག་ལྟའི་མཐའ་ཉི་ཤུའི་བདག་ཏུ་ལྟ་་
བ་ལྔ་པོ་ལྡོག་ཅིང་དེ་དག་ལོག་པས་ཀྱང་བདག་གིར་ལྟ་བ་རྣམས་རང་
གི་ངང་གིས་ལྡོག་པར་འགྱུར་ཏེ་བདག་མེད་ན་དེ་ལ་ལྟོས་པའི་བདག་་
གི་བར་ཐ་སྙད་གདགས་སུ་མེད་པའི་ཕྱིར་རོ། །དེའི་ཕྱིར་འདིར་བདག་
གི་གཞི་རྣམ་པ་ལྔ་ཞེས་གསུངས་ཀྱི་བདག་དང་བདག་གི་གཞི་ཞེས་མ་་
གསུངས་སོ། །གཟུགས་ལ་སོགས་པ་བདག་གི་བའི་གཞི་མ་ཡིན་པ་མ་
ཡིན་ཏེ་གཟུགས་བདག་གི་ཡིན་པ་སོགས་སུ་འཛིན་པའི་ཕྱིར་རོ། །གང་
དག་བདག་དང་བདག་གིར་འཛིན་པའི་གཞི་རྣམ་པ་ལྔ་བརྗོད་པའི་་་་་
ཕྱིར་ཞེས་འཆད་པ་དེ་དག་ནི་རིགས་པ་མ་ཡིན་ཏེ་གཟུགས་སོགས་་་་་
( ༡༢ན)བདག་གི་བའི་གཞིར་བསྟན་པ་ལ་དགོས་པ་མེད་པའི་ཕྱིར་་
༑།ཅི་སྟེ་དེ་དག་ལ་བདག་གི་བར་འཛིན་པ་ལྡོག་པའི་དོན་དུའོ་ཞེ་ན་
མ་ཡིན་ཏེ། དེ་དག་བདག་གི་གཞིར་བསྟན་པས་བདག་ལྟ་མ་ལུས་པ་
ལྡོག་ཅིང་དེ་ལོག་ན་བདག་གིར་ལྟ་བ་མ་ལུས་པ་ངང་གིས་ལྡོག་པར་་་
འགྱུར་རོ་ཞེས་སྔར་བཤད་ཟིན་པའི་ཕྱིར་རོ། །ཅི་སྟེ་བདག་ཏུ་ལྟ་བ་མི་
ལྡོག་ན་ནི་གཟུགས་སོགས་བདག་གི་བའི་གཞིར་བསྟན་ཀྱང་དེ་དག་་་་་
ལ་བདག་གི་བར་འཛིན་པ་མི་ལྡོག་སྟེ་བདག་ཏུ་འཛིན་པ་ཡོད་ན
བདག་གི་བར་འཛིན་པའི་བློ་རང་གི་ངང་གིས་སྐྱེ་བའི་ཕྱིར་རོ། །དེ་
•24.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྐད་དུ་ཡང་རྣམ་འགྲེལ་ལས། ངེས་པར་བདག་ལ་ཆགས་པ་ནི། །
དམིགས་པ་ནང་གི་ཡན་ལག་ལ། །ངོ་བོ་ཉིད་ཀྱིས་རྗེས་ཆགས་འགྱུར། །
ཞེས་གང་གསུངས་པ་ཡིན་ནོ། །གཞན་ཡང་བདག་གི་བའི་བློའི་གཟུང་
བྱ་གཟུགས་སོགས་ལས་གཞན་དུ་སྒྲོ་འདོགས་པ་ཡོད་ན་དེ་བཟློག་་་་་་
པའི་དོན་དུ་དེ་དག་བདག་གི་བའི་གཞིར་སྟོན་པར་རིགས་ན་ཡང་།
གང་དག་བདག་གི་བར་འཛིན་པ་དེ་དག་ནི་གཟུགས་འདི་ངའི་འོ་་
ཞེས་སོགས་གཟུགས་སོགས་ཁོ་ན་བདག་གི་བར་འཛིན་པར་བྱེད་ཀྱི་་་་
་དག་ལས་གཞན་དུ་འཛིན་པར་མ་མཐོང་བའི་ཕྱིར་རོ། །ཅི་སྟེ་དེ་ལྟ་
ན་གཟུགས་སོགས་ལ་བདག་ཏུ་འཛིན་པ་བཟློག་པའི་དོན་དུ་ཡང་དེ་་་
དག་བསྟན་མི་དགོས་པར་མཚུངས་སོ་ཞེ་ན། དེ་ནི་མཚུངས་པ་མ་ཡིན་
ཏེ༑ འདི་ལྟར། གཟུགས་བདག་གི་བར་འཛིན་པ་ན་གཟུགས་འདི་ངའི་
འོ་ཞེས་འཛིན་པ་ལྟར་གཟུགས་ལ་བདག་ཏུ་འཛིན་པ་ན་གཟུགས་
འདི་ང་ཡིན་ནོ་སྙམ་དུ་འཛིན་པར་བྱེད་ན་དེའི་ཚེ་གཟུགས་བདག་ཏུ་་
འཛིན་པ་འདིའི་དམིགས་པའམ་གཞི་གཟུགས་ཡིན་ནོ་ཞེས་བསྟན་པ་་
ལ་དགོས་པ་མེད་པ་ཁོ་ན་ཡིན་ཏེ་དེ་ལ་འཁྲུལ་བ་མེད་པའི་ཕྱིར་རོ། །
འོན་ཀྱང་གཟུགས་འདི་བདག་མ་ཡིན་ནོ་ཞེས་བསྟན་པར་བྱ་བ་ཡིན་་་
ན་དེ་ལྟ་ན་ཡང་གཟུགས་ལ་བདག་ཏུ་འཛིན་པའི་ཚེ་གཟུགས་འདི་ང་་
ཡིན་ནོ་སྙམ་དུ་འཛིན་( ༡༢བ)པ་ནི་འགའ་ཡང་མེད་ཀྱི་འོན་ཀྱང་་་་
མིག་ལ་སོགས་པས་གཟུགས་ལ་སོགས་ཡུལ་དུ་བྱེད་པ་ན་ངས་་
གཟུགས་མཐོང་ངོ་སྒྲ་ཐོས་སོ་སྙམ་དུ་འཛིན་པར་བྱེད་པ་ཡིན་ལ་དེའི་་
ཚེ་གཟུགས་སྒྲ་སོགས་མཐོང་བ་དང་ཐོས་པ་འདི་ནི་བདག་མ་ཡིན་གྱི་་
25.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཟུགས་ཀྱི་ཕུང་པོའི་ནང་ཚན་མིག་ལ་སོགས་པའི་དབང་པོ་རྣམས་་་་
ཡིན་ནོ་ཞེས་བསྟན་པར་བྱ་བ་ཁོ་ན་ཡིན་ནོ།
ཁམས་ཀྱི་གྲངས་ངེས་ལ་དྲི་བ།
གཉིས་པ་ཁམས་ཀྱི་གྲངས་ངེས་ལ་དྲི་བ་ནི། ཅིའི་ཕྱིར་ཁམས་
རྣམས་བཅོ་བརྒྱད་ཁོ་ན་ཞེས་བྱ་སྟེ་བསྡུ་ན་ཡུལ་དང་དབང་པོ་དང
རྣམ་པར་ཤེས་པའི་ཁམས་གསུམ་དུ་ཡང་འགྱུར་ལ་མིག་དང་རྣ་བ་
སོགས་ལ་གཉིས་གཉིས་སུ་ཕྱེ་ན་མང་པོར་ཡང་འགྱུར་བས་སོ་ཞེ་ན།
གཟུགས་སོགས་ཡུལ་དྲུག་ཉེ་བར་ལོངས་སྤྱོད་པའི་རྣམ་པར་ཤེས་པ་་་
དྲུག་གནས་ཀྱི་སྒོ་ནས་འཛིན་པ་ལ་ལུས་མིག་ལ་སོགས་པའི་དབང་པོ་་
དྲུག་པས་མང་མི་དགོས་ཉུང་ན་མི་ནུས་པས་དབང་པོའི་ཁམས་དྲུག་་་་
ཏུ་ངེས་ལ་ཉེར་སྤྱོད་དེ་དག་དམིགས་པའི་སྒོ་ནས་འཛིན་པ་ལ་ཡོངས་་
སུ་བཟུང་བ་ཡུལ་དྲུག་པས་མང་མི་དགོས་ཤིང་ཉུང་ན་མི་ནུས་པས་་་་
ཡུལ་གྱི་ཁམས་དྲུག་ཏུ་ངེས་ལ་ཉེར་སྤྱོད་དེ་དག་གི་རང་གི་མཚན་ཉིད་
འཛིན་པ་ལ་རྣམ་པར་ཤེས་པའི་ཁམས་དྲུག་ཏུ་ངེས་པས་ཁམས་བཅོ་་་
བརྒྱད་དུ་ངེས་སོ། །འདས་པ་ནི་བཟུང་ཟིན་པ་དང་ད་ལྟར་བ་ནི་
འཛིན་བཞིན་པ་ཡིན་པའི་ཕྱིར་འདས་པ་དང་ད་ལྟར་གྱི་ཞེས་སྨོས་ཀྱི་་
མ་འོངས་པ་ནི་འཛིན་པའི་ངེས་པ་མེད་པས་མ་སྨོས་སོ། །ཉེ་བར་སྤྱོད་
པ་ནི་འདིར་འཇུག་པའི་རྣམ་པར་ཤེས་པ་དྲུག་ཡིན་ཏེ་གཟུགས་
སོགས་ཡུལ་དྲུག་གི་ལོངས་སྤྱོད་ལ་ཉེ་བར་སྤྱོད་པའི་ཕྱིར་རོ། །ཀུན་
གཞི་དང་ཉོན་མོངས་ཅན་གྱི་ཡིད་ནི་མ་ཡིན་ཏེ་དེ་དག་ཡུལ་ལ་ལོངས་
•26•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྤྱོད་བྱེད་མ་ཡིན་པའི་ཕྱིར་རོ། །ཅི་སྟེ་དེ་དག་གིས་ཀྱང་གཟུགས་
སོགས་ཡུལ་རྣམས་ལ་ཉེ་བར་སྤྱོད་ན་མིག་ལ་སོགས་པའི་དབང་པོ
རྣམས་དོན་མེད་པ་ཐལ་བའི་ཕྱིར་དང་འདུ་ཤེས་མེད་པ་དང་འགོག་
པ་ལ་སྙོམས་པར་ཞུགས་པ་རྣམས་ཀྱང་ཡུལ་ལ་ལོངས་སྤྱོད་པར་ཐལ་་་
( ༡༣ན) བའི་ཕྱིར་རོ། །དབུས་མཐར། ཀུན་གཞི་གཅིག་ནི་རྐྱེན་གྱི་རྣམ་
པར་ཤེས།། །ཚོགས་དྲུག་གཉིས་པ་ཉེ་བར་སྤྱོད་པ་ཅན། །ཚོར་བ་ཉེ་བར་
སྤྱོད་དང་འདུ་ཤེས་ཡོངས་གཅོད་དང་། །དེ་ཡི་འཇུག་བྱེད་སེམས་ལས་
བྱུང་༑།བ་གཞན་རྣམས་ཞེས་ཚོར་བ་ལ་ཉེ་བར་སྤྱོད་པར་བཤད་པ་མ་ཡིན་
ནམ་འདིར་རྣམ་ཤེས་ལ་འཆད་པ་ཅི་ཞེ་ན། སྤྱིར་ཉེ་བར་སྤྱད་བྱ་ལ་སྐྱེ་
བའི་ལོངས་སྤྱོད་དང་ཡུལ་གྱི་ལོངས་སྤྱོད་གཉིས་ཡིན་ལ། དེ་ཡང་དང་
པོ་ནི་དགེ་སྡིག་གི་རྣམ་སྨིན་སིམ་གདུང་བར་མ་རྣམས་ཡིན་ལ། གཉིས་
པ་ནི་གཟུགས་སོགས་ཡིད་དུ་འོང་མི་འོང་བར་མའོ། །ཉེ་བར་སྤྱོད་
བྱེད་ཀྱང་རྣམ་པ་གཉིས་ཏེ་རྣམ་སྨིན་ལ་ཉེ་བར་སྤྱོད་པ་དང་ཡུལ་ལ་་་་་
ཉེ་བར་སྤྱོད་པའོ། །དང་པོའི་དབང་དུ་བྱས་ན་ཚོར་བ་ཉིད་ཉེ་བར་
སྤྱོད་པ་ཡིན་ལ། གཉིས་པའི་དབང་དུ་བྱས་ན་རྣམ་ཤེས་རྣམས་ཁོ་ན་
ཉེར་སྤྱོད་ཡིན་པས་སྐྱོན་མེད་ལ། ཡང་ན་ཚོར་བ་བདེ་སྡུག་ནི་གསལ་
བར་ཉམས་སུ་མྱོང་བས་ཉེར་སྤྱོད་ཡིན་ལ་དེ་དག་དང་མཚུངས་པར་་་
ལྡན་པའི་རྣམ་ཤེས་དྲུག་ལ་ཡང་གྲོགས་ཀྱི་མིང་གིས་ཉེ་བར་བཏགས་་
པ་ལ་འགལ་བ་མེད་དོ། །ཉེར་སྤྱོད་འཛིན་པ་ཁམས་ཀྱི་དོན་དུ་འཇོག་
པ་ཡང་བྱེ་བྲག་པ་ལ་སོགས་པ་རྣམས་བདག་རྟག་པའི་དོན་ལ་འདུ་
འབྲེལ་གྲུབ་པའི་རྣམ་ཤེས་རྣམས་ཀྱི་གཟུགས་སོགས་ཡུལ་རྣམས་ལ་ཉེ་
•·27·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བར་ལོངས་སྤྱོད་པ་འཐད་པ་མ་ཡིན་ན་སངས་རྒྱས་པ་གང་དག་་་་་
བདག་མེད་པར་ཕུང་པོ་ཆོས་ཙམ་དུ་སྨྲ་བ་རྣམས་ཀྱི་ལུགས་ལ་རྣམ་་་་་་
པར་ཤེས་པ་འདི་རྣམས་རྟེན་གང་ལ་གནས་ནས་ཡུལ་ལ་ཉེ་བར་སྤྱོད་་
སྙམ་དུ་དོགས་པ་གསལ་བའི་ཆེད་ཡིན་ནོ། །
སྐྱེ་མཆེད་ཀྱི་གྲངས་ངེས་ལ་དྲི་བ།
གསུམ་པ་སྐྱེ་མཆེད་ཀྱི་གྲངས་ངེས་ལ་དྲི་བ་ནི། ཅིའི་ཕྱིར་སྐྱེ་མཆེད་
རྣམས་བཅུ་གཉིས་ཁོ་ན་ཞེས་བྱ་སྟེ་ཕྱི་དང་ནང་གི་སྐྱེ་མཆེད་གཉིས་སུ་
ཡང་འགྱུར་ལ་མང་པོར་ཡང་དབྱེར་རུང་བས་སོ་ཞེ་ན། མ་འོངས་པའི་
ཉེ་བར་སྤྱོད་པ་རྣམ་ཤེས་དྲུག་གི་གནས་བྱ་བའི་སྒོ་ནས་སྐྱེ་བའི་སྒོ་་་་་་་
འབྱེད་པ་ལ་ལུས་མིག་ལ་སོགས་( ༡༣བ)པའི་དབང་པོ་དྲུག་ལས་་་་་
མང་མི་དགོས་ཤིང་ཉུང་ན་མི་ནུས་ལ་ཉེར་སྤྱོད་དེ་དག་གི་དམིགས་པ་
བྱས་པའི་སྒོ་ནས་དེ་དག་སྐྱེ་བའི་སྒོ་འབྱེད་པ་ལ་ཡོངས་སུ་བཟུང་བ་་་་་
གཟུགས་སོགས་ཡུལ་དྲུག་ལས་མང་མི་དགོས་ཤིང་ཉུང་ན་མི་ནུས་
པས་ཕྱི་དང་ནང་གི་སྐྱེ་མཆེད་བཅུ་གཉིས་སུ་ངེས་པ་ཡིན་ནོ། །འདས་
ད་ལྟར་གྱི་ཉེར་སྤྱོད་རྣམས་ནི་སྐྱེས་ཟིན་པས་སྐྱེ་བའི་སྒོ་མི་དགོས་པར་
དགོངས་ནས་མ་འོངས་པའི་ཞེས་སྨོས་ལ། རྣམ་ཤེས་དྲུག་པོ་རྣམས་ཀྱི་
ཉེར་སྤྱོད་སྐྱེ་བའི་སྒོ་འབྱེད་པའི་ཆ་རྣམས་ནི་ཡིད་ཀྱི་སྐྱེ་མཆེད་དུ་་་་
འདུས་ལ་སེམས་ལས་བྱུང་བ་རྣམས་དང་ལྡན་མིན་འདུ་བྱེད་ཆོས་ཀྱི་་་
སྐྱེ་མཆེད་པའི་གཟུགས་དང་བཅས་པ་རྣམས་ཀྱི་ཉེར་སྤྱོད་སྐྱེ་བའི་སྒོ་་་་
འབྱེད་པའི་ཆ་རྣམས་ཆོས་ཀྱི་སྐྱེ་མཆེད་ཀྱི་ནང་དུ་འདུས་པས་དེའི་་་་
·28·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕྱིར་ལུས་དང་ཡོངས་སུ་བཟུང་བ་གཉིས་ཉིད་ཅེས་ངེས་པར་བཟུང་ང་་་་
་སེམས་ལས་བ་བྱས་སོ། །ཤེས་རིག་ཏུ་འདྲ་བ་ལ་རྣམ་ཤེས་བཞིན་དུ་
བྱུང་བ་རྣམས་ཀྱང་ཅིའི་ཕྱིར་ཡིད་ཀྱི་སྐྱེ་མཆེད་དུ་མི་བཞག་ཅེ་ན། དེ་
དག་ནི་སེམས་ལས་སྐད་ཅིག་རེ་རེ་བཞིན་འབྱུང་གི་རང་གི་རིགས་་
འདྲ་སྔ་མ་ལས་ཕྱི་མ་འབྱུང་བའི་རྒྱུན་མེད་པས་མི་བརྟན་པའི་ཕྱིར་་་་་་
རྣམ་ཤེས་གཞན་གྱི་གནས་སྦྱིན་པའི་ནུས་པ་མེད་ལ། རྣམ་ཤེས་གཞན་
གྱི་གནས་སྦྱིན་པར་བྱེད་པ་ལ་ཡིད་ཀྱི་སྐྱེ་མཆེད་དུ་བཞག་པའི་ཕྱིར་་་་་
རོ༑ །གལ་ཏེ་རྣམ་ཤེས་འདི་རྣམས་རྐྱེན་བཞི་ལས་སྐྱེ་བར་འདྲ་བ་ལ་
བདག་རྐྱེན་དང་དམིགས་རྐྱེན་གྱི་སྐྱེ་མཆེད་འཇོག་ལ་རྒྱུ་དང་དེ་མ
ཐག་རྐྱེན་གྱི་སྐྱེ་མཆེད་མི་འཇོག་པ་ཅི་ཞེ་ན། རྣམ་ཤེས་འདི་རྣམས་ཀྱི་
གནས་དང་དམིགས་པ་སོ་སོར་ངེས་པའི་ཕྱིར་བདག་རྐྱེན་དབང་པོ་་་་་
དང་དམིགས་རྐྱེན་ཡུལ་གྱི་སྐྱེ་མཆེད་བཞག་ལ། འདི་དག་གི་གནས་
དང་དམིགས་པ་ངེས་པ་ལྟར་དུ་རྒྱུའི་རྐྱེན་དང་དེ་མ་ཐག་པའི་རྐྱེན་སོ་
སོར་ངེས་པ་མེད་དེ་དེ་དག་ཀུན་རྒྱུའི་རྐྱེན་ཀུན་གཞི་གཅིག་ལས་སྐྱེ་་
བའི་ཕྱིར་དང་། དེ་མ་ཐག་རྐྱེན་རང་གི་སྔ་ལོགས་ཀྱི་ཤེས་པ་རིགས་
མཐུན་པ་ལས་སྐྱེ་བས་སོ་སོར་ངེས་ཀྱང་དེ་( ༡༤ན)རྣམས་ནི་ཡིད་་་་
ཀྱི་སྐྱེ་མཆེད་ཅེས་གཅིག་ཏུ་བསྡུས་ནས་བསྟན་པའི་ཕྱིར་རོ། །དེའི་ཕྱིར་
རྣམ་ཤེས་རྣམས་ཀྱི་རྒྱུ་རྐྱེན་དང་དེ་མ་ཐག་རྐྱེན་གྱི་སྐྱེ་མཆེད་དང་
ཁམས་རྣམས་མ་བཞག་གོ །ཅི་སྟེ་ཀུན་གཞི་དང་ཉོན་ཡིད་དང་སེམས་
ལས་བྱུང་བ་རྣམས་སྐྱེ་བའི་སྒོ་འབྱེད་པའི་ཆ་ནས་ཀྱང་ཅིའི་ཕྱིར་སྐྱེ་་་་་
མཆེད་དུ་མ་བཞག །གང་གིས་ན་ཉེ་བར་སྤྱོད་པ་རྣམ་པ་དྲུག་སྐྱེ་བའི་
·29·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྒོ་འབྱེད་པའི་ཕྱིར་རོ་ཞེས་རྣམ་ཤེས་དྲུག་གི་སྐྱེ་སྒོ་འབྱེད་པའི་ཆ་ནས་
སྐྱེ་མཆེད་དུ་བཞག་གོ་ཞེ་ན། བདག་མེད་ན་གཟུགས་སོགས་ཡུལ་དྲུག་
ལ་ཉེ་བར་སྤྱོད་པ་འདི་ཅི་ཞིག་སྙམ་པའི་དོགས་པ་སྐྱེ་བར་གྱུར་ལ་དེ་་་
བསལ་བའི་ཕྱིར་རྣམ་ཤེས་དྲུག་གི་སྐྱེ་སྒོ་འབྱེད་པའི་ཆ་ནས་སྐྱེ་མཆེད་་
དུ་བཞག་སྟེ་འདི་ལྟར། སྔར་བཤད་པའི་ཚུལ་གྱིས་རྣམ་ཤེས་དྲུག་ཁོ་ན་
ཉེར་སྤྱོད་དུ་འཐད་ལ་དེ་ཡང་དབང་པོ་དྲུག་གིས་གནས་དང་ཡུལ་་་་་
དྲུག་གིས་དམིགས་པ་བྱས་པའི་སྒོ་ནས་ཡུལ་ལ་ཉེ་བར་སྤྱོད་པའི་རྣམ་་
ཤེས་སྐྱེ་བ་ཙམ་དུ་ཤེས་པ་ན་ཡུལ་ལ་ཉེ་བར་སྤྱོད་པའི་བདག་མེད་
པར་རྟོགས་པར་འགྱུར་བའི་ཕྱིར་རོ། །སྐྱེ་བའི་སྒོ་ཞེས་པ་ཡང་རྣམ་
ཤེས་སྐྱེ་བའི་ཐབས་སུ་གྱུར་པ་ཙམ་ལ་བྱའི་རྒྱུའི་དོན་ཅན་ནི་མ་ཡིན་་་་་
ཏེ་ཆོས་ཁམས་ཀྱི་ཕྱོགས་གཅིག་ནམ་མཁའ་ལ་སོགས་པས་འབྲས་བུ་་་་་
ལ་ཕན་པ་ཉེ་བར་སྦྱོར་བ་མི་འཐད་པའི་ཕྱིར་རོ། །དེ་དག་ཀྱང་རང་ལ་
དམིགས་པའི་ཡིད་ཀྱི་རྣམ་པར་ཤེས་པ་སྐྱེ་བའི་ཐབས་ཙམ་དུ་འགྱུར་་་
ཏེ་དཔེར་ན་སྐྱེས་བུ་རྒན་པོས་གཞི་ལ་གནས་ཤིང་འཁར་བ་ལ་བསྟེན་་
ནས་ལྡང་བར་རྩོམ་པ་ལྟར་རྣམ་པར་ཤེས་པ་རྣམས་རང་གི་དབང་པོ་་
ལ་གནས་ཤིང་དམིགས་པ་ལ་བརྟེན་ནས་སྐྱེ་བར་འགྱུར་བའི་ཕྱིར་རོ།།
ཆོས་གསུམ་ཉེར་ལེན་ཅན་དུ་བསྟན་པ།
གསུམ་པ་ཆོས་གསུམ་ཉེར་ལེན་ཅན་དུ་བསྟན་པ་ལ་གཉིས་ལས།
དང་པོ་ཕུང་པོ་ཉེར་ལེན་ཅན་དུ་བཞག་པ་ལ་བྲི་བ་ནི། མདོ་ལས། དགེ་
སློང་དག་ཁྱེད་ལ་ཕུང་པོ་རྣམས་དང་ཉེ་བར་ལེན་པའི་ཕུང་པོ་རྣམས་་
•30.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྟན་པར་( ༡༤བ)བྱའོ་ཞེས་གསུངས་ན། ཅིའི་ཕྱིར་ཉེ་བར
པའི་ཕུང་པོ་རྣམས་ཞེས་བྱ་ཞེ་ན། ལན་ནི། འོག་ནས་འཆད་པའི་ཉེ་
བར་ལེན་པ་དག་དང་ལྡན་པ་དེའི་ཕྱིར་ཟག་བཅས་ཀྱི་གཟུགས་ལ་་་་་་་
སོགས་པ་རྣམས་ལ་ཉེ་བར་ལེན་པའི་ཕུང་པོ་ཞེས་བྱ་སྟེ། བ་ལང་དང་
ལྡན་པའི་ཤིང་རྟ་བ་ལང་གི་ཤིང་རྟ་ཞེས་པ་བཞིན་ནོ། །ལྡན་པའི་ཚུལ་
ཡང་ཉེར་ལེན་གྱི་བདག་ཉིད་དང་ཉེར་ལེན་གྱི་རྒྱུ་ལས་བྱུང་བ་སོགས་་
སྒོ་དྲུག་དང་འབྲེལ་བ་ལ་བྱ་སྟེ། ཟག་པའི་རྒྱུ་ལས་བྱུང་བ་སོགས་ལ་
ཟག་པ་དང་བཅས་པ་ཞེས་བརྗོད་པ་བཞིན་ནོ། །ཡེ་ཤེས་བཤེས་གཉེན་གང་
ཡང་ཉེར་ལེན་དམིགས་བྱེད་དང་མཚུངས་ལྡན་དུ་ལྡན་པ་ལ་ལྡན་
པའི་དོན་དུ་འཆད་པ་ནི་རིགས་པར་མ་མཐོང་སྟེ། དེ་ལྟ་ན་འདིར་
ཟག་པ་དང་བཅས་པ་ཡང་ཟག་པ་དམིགས་བྱེད་དང་མཚུངས་ལྡན་་་་་
དུ་ལྡན་ཙམ་གྱིས་འཇོག་པར་ཐལ་བའི་ཕྱིར་རོ། །ཉེ་བར་ལེན་པ་ནི་བྱེ་
བྲག་སྨྲ་བ་སོགས་ཉོན་མོངས་སྤྱི་ལ་འདོད་ཅིང་ཉེར་ལེན་ཕུང་པོ་ཞེས་་
པ་ཡང་རྩྭ་དང་སོག་མའི་མེ་ཞེས་པ་ལྟར་ནང་གི་ཕུང་པོ་རྣམས་ནི
ཉེར་ལེན་ལས་བྱུང་བས་དང་། རྒྱལ་པོའི་མི་ཞེས་པ་ལྟར་ཕྱིའི་སྣོད་
རྣམས་ནི་ཉེར་ལེན་ལ་རག་ལས་པས་ཡང་ན་གཉིས་ཡང་མེ་ཏོག་་་་་
དང་འབྲས་བུའི་ཤིང་ཞེས་པ་ལྟར་ཉེར་ལེན་བསྐྱེད་པས་ན་ཉེར་ལེན་་་
གྱི་ཕུང་པོ་ཞེས་འདོད་ཀྱང་གཞུང་འདིར་ཐོབ་འདོད་ཀྱི་འདུན་པ་
དང་མི་འབྲལ་བར་འདོད་པའི་འདོད་ཆགས་གཉིས་ལ་ཉེ་བར་ལེན་་་་
པ་ཞེས་བྱའོ། །ཅིའི་ཕྱིར་དེ་གཉིས་ལ་ཉེ་བར་ལེན་པ་ཞེས་བྱ་ཞེ་ན།
སྡུག་བསྔལ་གྱི་ཕུང་པོ་ལ་མངོན་པར་འདོད་ཅིང་དང་དུ་ལེན་པ་ནི་ཉེ་
·31·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
·བར་ལེན་པའི་དོན་ཡིན་ལ་དེ་ཡང་འདུན་པ་དང་འདོད་ཆགས་
གཉིས་ལ་ཡོད་པ་ཡིན་ཏེ་འདི་ལྟར་འདུན་པས་ནི་མ་འོངས་པ་སྐྱེ་བ་་་་
ཕྱི་མའི་ཕུང་པོ་ལ་ཐོབ་པར་འདོད་པའི་འདུན་པ་བསྐྱེད་པའི་སྒོ་ནས་་
དེ་མངོན་པར་འགྲུབ་པར་བྱེད་པའི་ཕྱིར་དང༌། འདོད་ཆགས་ཀྱིས་ད་
ལྟར་བ་ཚེ་འདིའི་ཕུང་པོ་ལ་ལྷག་པར་ཆགས་པའི་སྒོ་ནས་དེ་ཡོངས་སུ་
མི་གཏོང་( ༡༥ན)བའི་ཕྱིར་རོ། །ཅི་སྟེ་འདས་པའི་ཕུང་པོ་ལ་བལྟས་
པའི་སྲེད་པ་ཡང་ཡོད་པ་མ་ཡིན་ནམ་ཇི་ལྟར་ན་མ་འོངས་པ་དང་ད་་་
ལྟལྟར་གྱི་ཕུང་པོ་ལ་ཆགས་པ་ཁོ་ན་ཉེ་བར་ལེན་པར་མཛད་ཅེ་ན།
འདས་པའི་སྲེད་པ་གང་ཡིན་པ་དེས་ནི་འདས་པའི་ཕུང་པོ་ལ་ཆགས་་
པ་ཙམ་དུ་ཟད་ཀྱི་དེ་ཉེ་བར་ལེན་པ་ནི་མ་ཡིན་ཏེ་འདས་པ་ནི་འགག་་
པས་སུས་ཀྱང་དང་དུ་བླང་བར་མི་ནུས་པའི་ཕྱིར་དང་། དེ་ཐོབ་པའི་
ཕྱིར་དུ་འགའ་ཡང་འབད་པ་མི་བྱེད་པའི་ཕྱིར་རོ། །མ་འོངས་པ་དང་
ད་ལྟར་གྱི་ཕུང་པོ་དེ་དག་ནི་དེ་ལྟ་མ་ཡིན་ཏེ་ཚེ་འདི་དང་ཕྱི་མའི་ཕུང་
པོ་བདེ་བའི་དོན་དུ་ཀུན་ཀྱང་བླང་དོར་ལ་འཇུག་ལྡོག་བྱེད་པར
དམིགས་པའི་ཕྱིར་རོ། །དེའི་ཕྱིར་ད་ལྟར་བ་དང་མ་འོངས་པའི་ཕུང་
པོ་ལ་ཆགས་པ་དག་གིས་ནི་སྡུག་བསྔལ་གྱི་ཕུང་པོ་ཉེ་བར་ལེན་པར་་་་
བྱེད་ལ་འདས་པ་ལ་སྲེད་པས་ནི་མ་ཡིན་ནོ། །ཅི་སྟེ་མ་རིག་པ་ལ་
སོགས་པའི་ཉོན་མོངས་གཞན་རྣམས་དང་བསོད་ནམས་ལ་སོགས་་་་་་
པའི་ལས་རྣམས་ཀྱང་སྡུག་བསྔལ་གྱི་རྒྱུར་གསུངས་པ་མ་ཡིན་ནམ་་
སྲེད་པའི་མཚན་ཉིད་ཅན་གྱི་འདུན་པ་དང་འདོད་ཆགས་ཁོ་ན་ལ
སྡུག་བསྔལ་འགྲུབ་བྱེད་ཀྱི་ཉེར་ལེན་དུ་འཆད་པ་ཅི་ཞེ་ན། སྡུག་བསྔལ་
·32·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གྱི་ཕུང་པོ་འགྲུབ་པར་བྱེད་པ་ལ་ལས་དང་ཉོན་མོངས་གཞན་དག་
ལས་སྲེད་པ་གཙོ་ཆེ་བའི་ཕྱིར་རོ། །དེ་ལྟར་ཡང་མདོ་ལས། སྡུག་བསྔལ་
ཀུན་འབྱུང་བ་འཕགས་པའི་བདེན་པ་གང་ཞེ་ན། སྲེད་པ་ཡང་འབྱུང་
བ་ཅན་དགའ་བའི་འདོད་ཆགས་དང་ལྡན་པ་དེ་དང་དེ་ལ་མངོན
པར་དགའ་བའི་ངང་ཚུལ་ཅན་ཞེས་པ་དང༌། རྣམ་འགྲེལ་ལས། མི་
ཤེས་སྲེད་པའི་རྒྱུ་ཡིན་ཡང་། །མ་བརྗོད་སྲེད་པ་ཉིད་བཤད་པ། །རྒྱུ་ནི་
འཕེན་པར་བྱེད་ཕྱིར་དང་། །དེ་མ་ཐག་ཕྱིར་ལས་ཀྱང་མིན། །ཞེས་
གསུངས་པའི་ཕྱིར་རོ། །
དེའི་དོན་ཡང་འདི་ལྟར། སྤྱིར་ལས་དང་ཉོན་མོངས་པ་གཉིས་ཀ་
སྡུག་བསྔལ་གྱི་རྒྱུ་ཡིན་ཡང་ཉོན་མོངས་ཉིད་གཙོ་བོ་ཡིན་ཏེ་ཉོན
མོངས་ཡོད་ན་སྔར་( ༡༥བ)བསགས་ཟིན་པའི་ལས་ཀྱིས་ཀྱང་སྐྱེ་བ་་
འགྲུབ་པར་བྱེད་ཅིང་སྐྱེ་བ་འཕེན་བྱེད་ཀྱི་ལས་གསར་བ་ཡང་གསོག་་་
པར་འགྱུར་བའི་ཕྱིར་དང་༌། ཉོན་མོངས་མེད་ན་བསགས་ཟིན་གྱི་ལས་
ཀྱིས་ཀྱང་རླན་དང་བྲལ་བའི་ས་བོན་བཞིན་དུ་སྐྱེ་བ་བསྐྱེད་མི་ནུས་ལ་
སྐྱེ་བའི་འཕེན་བྱེད་ཀྱི་ལས་གསར་བ་ཡང་གསོག་པར་མི་འགྱུར་བའི་་་
ཕྱིར་རོ། །དེ་ལྟར་ཡང་རྣམ་འགྲེལ་ལས། ལས་དང་ལུས་ངག་གནས་ན་
ཡང་༑ །གཅིག་མེད་ཕྱིར་ན་རྒྱུ་གསུམ་ཅན།།སྐྱེ་བ་སྲིད་པ་མ་ཡིན་ཏེ། །
ས་བོན་མེད་པར་མྱུ་གུ་བཞིན། །ཞེས་དང་། ལས་ལ་ཉེས་པ་མ་ཡིན་ཏེ།།
སྐྱོན་ལྡན་བྱེད་ཡིན་བཟློག་ལས་མིན།།ཞེས་གང་གསུངས་པ་ཡིན་ནོ། །
ཉོན་མོངས་པ་གཞན་རྣམས་ཀྱང་ལས་ཀྱང་སྲེད་པ་ཉིད་གཙོ་བོ་ཡིན་་་
ཏེ་ལས་གསོག་པ་དང་སྐྱེ་བ་ལེན་པའི་རྒྱུའི་གཙོ་བོ་ཡིན་པའི་ཕྱིར་རོ། །
·33·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅིའི་ཕྱིར་ལས་གསོག་པར་བྱེད་པ་ལ་སྲེད་པ་གཙོ་བོ་ཡིན་ཞེ་ན། དེ་
ཡང་འདི་ལྟར སྐྱེ་བ་འཕེན་བྱེད་ཀྱི་ལས་ནི་རྣམ་པ་གསུམ་སྟེ་བསོད་
ནམས་དང་བསོད་ནམས་མ་ཡིན་པ་དང་མི་གཡོ་བའི་ལས་སོ། །དེ་
རྣམས་ཀྱི་རང་བཞིན་ཅི་འདྲ་བ་ནི་འོག་ནས་འཆད་པར་འགྱུར་རོ།། །
དེ་ལ་བསོད་ནམས་མ་ཡིན་པས་ནི་ངན་འགྲོ་རྣམས་འཕེན་ལ། བསོད་
ནམས་དང་མི་གཡོ་བའི་ལས་རྣམས་ཀྱིས་གོ་རིམ་བཞིན་དུ་འདོད
པའི་ལྷ་མི་དང་ཁམས་གོང་མ་གཉིས་ཀྱི་སྐྱེ་བ་འཕེན་པར་བྱེད་པས་སྐྱེ་
འགྲོ་ཡང་དེ་ཙམ་དུ་ཟད་པའི་ཕྱིར་འཕེན་བྱེད་ཀྱི་ལས་ཀྱང་གསུམ་པོ་་
དེ་ཉིད་དུ་ངེས་པ་ཡིན་ནོ། །ལས་གསུམ་པོ་དེ་དག་ཀྱང་སྲེད་པའི་
དབང་གིས་གསོག་པར་བྱེད་དེ་འདི་ལྟར། མ་རིག་པས་བདག་ཏུ་
རྨོངས་པར་བྱས་པས་ལས་བདག་བདེ་བར་འདོད་པའི་སྲེད་པ་ངང
གིས་སྐྱེ་ལ་དེའི་ཚེ་བདག་འདིའི་བདེ་བ་ལ་སྲེད་པའི་དབང་གིས
བསོད་ནམས་མ་ཡིན་པའི་ལས་གསོག་པར་བྱེད་ཅིང༌། ཕྱི་མའི་འདོད་
ཡོན་གྱི་བདེ་བ་ལ་སྲེད་པའི་དབང་གིས་བསོད་ནམས་དང་། སྙོམས་
འཇུག་གི་བདེ་བ་( ༡༦ན)ལ་སྲེད་པའི་དབང་གིས་མི་གཡོ་བའི་ལས་
གསོག་པར་བྱེད་པའི་ཕྱིར་རོ། །ཅི་སྟེ་མ་རིག་པའི་རྐྱེན་གྱིས་འདུ་བྱེད་
ཅེས་ལས་གསོག་པ་ལ་མ་རིག་པ་གཙོ་བོ་མ་ཡིན་ནམ་ཅི་ལྟར་སྲེད་པ་་
ཉིད༑ གཙོ་བོ་ཡིན་ཞེ་ན་མ་རིག་པ་ནི་འདུ་བྱེད་རྣམས་ཀྱི་དང་པོའི་རྒྱུ་
ཡིན་པས་དེ་སྐད་ཅེས་བཤད་དེ། ཇི་སྐད་དུ་འགྲེལ་བ་དོན་གསལ་ལས།
བཅོམ་ལྡན་འདས་མ་ལ་རབ་ཏུ་དང་བ་ནི་ལེགས་པ་ཐམས་ཅད་ཐོབ་་
པའི་རྒྱུའི་གཙོ་བོ་ཡིན་ནོ་ཞེས་བཤད་པ་ལྟ་བུའོ། །དེ་བས་ན་མ་རིག་པ་
•34.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནི་སྲེད་པ་ལྟར་ལས་རྣམས་ཀྱི་ཐུན་མོང་མ་ཡིན་པའི་རྒྱུ་ནི་མ་ཡིན་ཏེ།
འདོད་པའི་སས་བསྡུས་ཀྱི་མ་རིག་པ་གཅིག་གིས་ཀྱང་ལས་གསུམ་་་་་་་་
གའི་རྒྱུ་བྱེད་པའི་ཕྱིར་རོ། །མ་རིག་པ་ལྟར་ས་གཅིག་གི་སྲེད་པ་ནི་ལས་
གསུམ་གའི་རྒྱུ་བྱེད་པ་མི་སྲིད་དེ་འདོད་པའི་སྲེད་པས་ནི་བསོད་
ནམས་དང་བསོད་ནམས་མ་ཡིན་པའི་ལས་ཁོ་ནའི་རྒྱུ་བྱེད་ལ། ཁམས་
གོང་གི་སས་བསྡུས་པ་སྲིད་པའི་སྲེད་པས་ནི་མི་གཡོ་བའི་ལས་ཁོ་ནའི་
རྒྱུ་བྱེད་པའི་ཕྱིར་རོ། །འདོད་པའི་སྲེད་པ་ལ་ཡང་གང་ཞིག་ཚེ་འདིར་
འདོད་པའི་བདེ་བ་ལ་སྲེད་པས་ནི་བསོད་ནམས་མ་ཡིན་པའི་ལས་ཁོ་་
ན་གསོག་པར་བྱེད་ལ། ཕྱི་མར་འདོད་པའི་བདེ་བ་ལ་སྲེད་པས་ནི
བསོད་ནམས་ཀྱི་ལས་ཁོ་ན་གསོག་པར་བྱེད་དོ། །དེ་བས་ན་སྲེད་པ་ནི་
མ་རིག་པ་ལ་ལྟོས་ནས་ལས་ཀྱི་ཐུན་མོང་མ་ཡིན་པའི་རྒྱུ་བྱེད་པས
གཙོ་བོ་ཡིན་ལ། ཞེ་སྡང་ལ་སོགས་པ་ཉོན་མོངས་གཞན་དག་རྒྱུར་མེད་
པ་ཡང་ལས་གང་ཡང་རུང་བ་གསོག་པ་སྲིད་ལ། སྲེད་པ་རྒྱུར་མེད་
པར་ཡང་ལས་གང་ཡང་གསོག་པ་མི་སྲིད་པས་ཉོན་མོངས་པ་གཞན་་་
ལ་ལྟོས་ནས་སྲེད་པ་ལས་ཀུན་གྱི་ཐུན་མོང་བའི་རྒྱུ་ཡིན་པས་དེ་དག་་་་་
ལས་གཙོ་བོ་ཡིན་ནོ།།
དེའི་ཕྱིར་ཐོག་མར་ལས་གསོག་པའི་ཚེ་ན་ཡང་སྲེད་པ་གཙོ་བོ་
ཞེས་བཤད་དོ། །།ཅིའི་ཕྱིར་སྐྱེ་བ་ལེན་པ་ལ་སྲེད་པ་གཙོ་བོ་ཡིན་ཞེ་ན།
མངལ་ལ་སོགས་པའི་( ༡༦བ) སྐྱེ་གནས་རྣམས་ལ་བདེ་བར་གཟུང་
ནས་དེ་ཐོབ་པར་འདོད་པའི་སྲེད་པའི་དབང་གིས་སྐྱེ་གནས་དེ་དང་་་
དེར་ཉིང་མཚམས་སྦྱོར་བ་ཡིན་ཏེ་འདི་ལྟར། འགའ་ཡང་ཟས་གོས་ལ་
•·35·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་པའི་ཡོ་བྱད་རྣམས་ལའང་ཐོབ་འདོད་མེད་པར་རང་དབང་དུ་
དེ་དག་ལེན་པ་མེད་པའི་ཕྱིར་དང༌། སེམས་ཅན་རྣམས་ཀྱང་དབང་
ཕྱུག་ལ་སོགས་པས་རང་དབང་མེད་པར་མངལ་སོགས་སུ་ཁྲིད་པ་ནི་་་
མ་ཡིན་གྱི་འོན་ཀྱང་རང་དགར་མངལ་སོགས་སྐྱེ་གནས་རྣམས་བླངས་
པར་རིགས་པས་གྲུབ་པའི་ཕྱིར་རོ། །དེ་ལྟར་ཡང་རྣམ་འགྲེལ་ལས།
བདག་ལ་ཆགས་པ་དང་ལྡན་པས། །སེམས་ཅན་གཞན་གྱིས་དཀྲི་མིན་
པར༑ །བདེ་སྡུག་དོར་ཐོབ་འདོད་པ་ཡིས། །དམན་པའི་གནས་ནི་
ཡོངས་སུ་ལེན། །ཞེས་གང་གསུངས་པ་ཡིན་ནོ། །གཞན་ཡང་གང་ཟག་
གང་ལ་འཆི་འཕོ་བའི་ཚེ་འདོད་པའི་སྲེད་པ་ཡོད་པ་ནི་གདོན་མི་ཟ་་་་་
བར་འདོད་པར་ཉིང་མཚམས་སྦྱོར་བར་བྱེད་ལ་འདོད་པའི་སའི་མ་་་་
རིག་པ་དང་ལས་ཡོད་པ་ལ་ནི་ངེས་པ་མེད་དེ། དཔེར་ན་འདོད་པའི་
རྟེན་ཅན་གྱི་ཕྱིར་མི་འོང་ལ་དེའི་ས་པའི་མ་རིག་པ་དང་ལས་ཡོད་
ཀྱང་འདོད་པར་མི་སྐྱེ་བ་བཞིན་ནོ། །ཕྱིར་མི་འོང་དེ་ལ་འདོད་པའི་ས་
པའི་མ་རིག་པ་མེད་པ་ཡང་མ་ཡིན་ཏེ། སུམ་ཅུ་པར། གང་དུ་སྐྱེ་བ་དེ་
ཡིའོ༑ །ཞེས་གསུངས་པས་དེའི་རྒྱུད་ཀྱི་ཉོན་མོངས་པ་ཅན་གྱི་ཡིད་
འཁོར་དང་བཅས་པ་ནི་འདོད་པའི་ས་པ་ཡིན་པའི་ཕྱིར་རོ། །དེ་ལ
འདོད་པའི་ལས་མེད་པ་ཡང་མ་ཡིན་ཏེ། འདོད་པར་སྐྱེས་ནས་མྱོང་
འགྱུར་དང་ལན་གྲངས་གཞན་ལ་མྱོང་འགྱུར་གྱི་ལས་མེད་ཀྱང་མཐོང་
ཆོས་ལ་མྱོང་འགྱུར་དང་མྱོང་བར་མ་ངེས་པའི་ལས་དུ་མ་ཡོད་པའི
ཕྱིར་རོ། །དེ་བཞིན་དུ་འཆི་བའི་ཚེ་ཁམས་གོང་ལ་དམིགས་པའི་སྲིད་
པ་མངོན་གྱུར་དང་ལྡན་པ་དེས་ནི་དེ་དག་ཏུ་ཉིང་མཚམས་སྦྱོར་ལ་དེ་
·36·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དག་གི་མ་རིག་པ་དང་ལས་ཡོད་པ་ལ་ངེས་པ་མེད་དེ་གོང་མ་གཉིས་་་་
ཀྱི་བྱིས་པ་ཕྱི་མ་ལ་འདོད་པར་སྐྱེ་ངེས་( ༡༧ན)ལྟ་བུ་དང་དེ་དག་གི་
རྟེན་ཅན་གྱི་ཕྱིར་མི་འོང་ལྟ་བུའོ། །གཞན་ཡང་དཔེར་ན་ཐགས་ཀྱི་རྒྱུ་
སྣལ་མ་གཅིག་ལ་ཡང་སྤུན་མི་འདྲ་བའི་བྱེ་བྲག་གིས་འབྲས་བུ་སྣམ་བུ་
མི་འདྲ་བ་དུ་མ་འབྱུང་བ་ལྟར་ལས་གཅིག་ཀྱང་སྐྱེ་གནས་མི་འདྲ་བ་་་་
དང་མ་འོངས་པའི་ཕུང་པོ་མི་འདྲ་བ་དེ་དང་དེ་ལ་སྲེད་པའི་སྲེད་པ་་་
དུ་མས་གསོས་བཏབ་པར་བྱས་པ་ལ་རྣམ་སྨིན་གྱི་སྐྱེ་བ་མི་འདྲ་བ་དུ་་་
མ་འབྱུང་སྟེ། དཔེར་ན་རྟེའུར་སྐྱེ་བའི་བར་སྲིད་བོང་བུའི་སྐྱེ་གནས་ལ་
ཆགས་པའི་དབང་གིས་དེར་ཉིང་མཚམས་སྦྱོར་བ་བཞིན་ནོ། །དེའི་
ཕྱིར་སྐྱེ་བ་ལེན་པ་ལ་ཡང་སྲེད་པ་གཙོ་བོ་ཞེས་བཤད་དོ། །དེ་བཞིན་དུ་
སྲེད་པ་གཙོ་བོ་ཡིན་པའི་རྒྱུ་མཚན་རྒྱས་པར་གཞུང་འདི་ཉིད་དུ་ཡང་་
འཆད་པར་འགྱུར་རོ། །སྤྲོས་པས་ཆོག་གོ །
གཉིས་པ་ཁམས་དང་སྐྱེ་མཆེད་དེ་དང་འདྲ་བར་བསྟན་པ་ལ་དྲི་་་་
བ་ནི། ཅིའི་ཕྱིར་ཞེས་པའོ། །ལན་ནི་དྲི་བ་དེ་ལ་ཡང་ཕུང་པོ་ཉེར་ལེན་
ཅན་དུ་བསྟན་པ་བཞིན་དུ་བཤད་པར་བྱ་སྟེ་འདི་ལྟར། ཉེ་བར་ལེན་
པ་དང་ལྡན་པ་དེའི་ཕྱིར་ཉེ་བར་ལེན་པའི་ཁམས་རྣམས་དང་སྐྱེ་
མཆེད་རྣམས་ཞེས་བྱའོ། །ཞེས་དང་། ལྡན་ཚུལ་དང་ཉེར་ལེན་གྱི་ངོ་བོ་
ནི་སྔར་བཞིན་དུ་བཤད་དོ། །ཉེ་བར་ལེན་པ་དང་ལྡན་པའི་ཆོས་
གསུམ་གྱི་རང་བཞིན་དངོས་སུ་བསྟན་པ་ན་དེ་ལས་བཟློག་པ་ཉེར་་་་་་་
ལེན་པའི་ཆོས་གསུམ་ཡིན་པ་བདེ་བླག་ཏུ་རྟོགས་པར་འགྱུར་བས་དེ་་་་
དག་སྟོན་པའི་གཞུང་རྩོམ་པ་ལ་འབད་པ་མ་མཛད་དོ། །།དེ་བས་ན་
37.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞུང་འདིར་ཕུང་པོ་ཁམས་དང་སྐྱེ་མཆེད་རྣམས་ལ་དབྱེ་བ་གསུམ་་་་
བསྟན་ཏེ་འདི་ལྟར། དུ་དང་ཞེས་པས་ཆོས་གསུམ་སོ་སོའི་རང་བཞིན་
བདེ་བླག་ཏུ་རྟོགས་པའི་ཆེད་དུ་དེ་དག་གི་ངོ་བོའི་དབྱེ་བ་བསྟན་ལ།
ཉེར་ལེན་ཞེས་པས་ཆོས་གསུམ་སོ་སོའི་རང་བཞིན་རྟོགས་པའི་འོག་་་་
ཏུ་དེ་དག་ལ་བླང་དོར་ཚུལ་བཞིན་དུ་བྱ་བའི་ཕྱིར་ཀུན་ནས་ཉོན་་་་་་་་
མོངས་པ་དང་རྣམ་བྱང་གི་ཕྱོགས་གཉིས་ཀྱི་དབྱེ་བ་( ༡༧བ)བསྟན་་
པ་ཡིན་ཏེ། ཉེར་ལེན་དང་ལྡན་པའི་ཆོས་གསུམ་གྱིས་ནི་སྤང་བྱ་ཀུན་
ནས་ཉོན་མོངས་ཀྱི་ཕྱོགས་མ་ལུས་པ་བསྡུས་ལ། ཅིག་ཤོས་ཀྱིས་ནི་བླང་
བྱ་རྣམ་པར་བྱང་བའི་ཕྱོགས་མ་ལུས་པ་བསྡུས་པའི་ཕྱིར་རོ །དབྱེ་
ཞེས་པས་ཤེས་རབ་བསྐྱེད་པའི་ཆེད་དུ་རྣམ་པའི་རབ་དབྱེ་རྒྱ་ཆེན་པོ་་
བསྟན་པ་ཡིན་ནོ། །
ཆོས་གསུམ་སོ་སོའི་མཚན་ཉིད་བསྟན་པ།
ཕུང་པོའི་མཚན་ཉིད་བསྟན་པ།
བཞི་པ་ཆོས་གསུམ་སོ་སོའི་མཚན་ཉིད་ལ་གསུམ་ལས། དང་པོ་
ཕུང་པོའི་མཚན་ཉིད་ལ་ལྔ་ལས་གཟུགས་ཕུང་གི་མཚན་ཉིད་ལ་དྲི་བ་་
ནི༑ སྔར་གཟུགས་ཀྱི་ཕུང་པོ་ཞེས་པའི་མིང་ཙམ་སྨོས་པ་དེའི་རང་
བཞིན་ཅི་ཡིན་པ་མི་ཤེས་ཏེ་གཟུགས་ཀྱི་ཕུང་པོའི་མཚན་ཉིད་ཅི་ཞེ་ན
ཞེས་འདྲི་བ་སྟེ་གཞན་རྣམས་ལ་ཡང་དེ་བཞིན་དུ་སྦྱར་རོ། །ལན་ནི། །
མཛོད་འགྲེལ་དུ་དྲངས་པའི་མདོར་དགེ་སློང་དག་གཟུགས་ནི
གཟུགས་སུ་ཡོད་ཅིང་གཟུགས་སུ་རུང་བས་དེའི་ཕྱིར་གཟུགས་ཉེ་བར་
•·38·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལེན་པའི་ཕུང་པོ་རྣམས་ཞེས་བྱའོ། །ཞེས་གཟུགས་སུ་རུང་བ་གཟུགས་
ཀྱི་དོན་དུ་བཤད་པ་ལ། གཟུགས་སུ་རུང་བའི་དོན་སློབ་དཔོན་དབྱིག་
གཉེན་གྱིས་གནོད་པ་བྱར་རུང་བ་ཡིན་ལ་དེ་ཡང་ཚོར་བ་སྡུག་བསྔལ་་
བསྐྱེད་པ་མ་ཡིན་གྱི་གཟུགས་ཅན་གཞན་དང་ཕྲད་པས་འགྱུར་བ
བསྐྱེད་དུ་རུང་བ་ཡིན་ལ། བསམ་གཏན་དང་པོ་གསུམ་གྱི་སྣོད་ནི་དེའི་
ས་པའི་མེ་ཆུ་སོགས་ཀྱིས་འཇིག་ལ་སེམས་ཅན་གྱི་གཟུགས་ལ་ཡང་་་
དེའི་ས་པའི་མེ་དང་། ས་ཆུ་ཁྱད་པར་ཅན་གྱི་སྣོད་ལ་བསམ་གཏན་
བཞི་པའི་སྣོད་བཅུད་ཀྱི་གཟུགས་དང་བར་དོའི་གཟུགས་ལ་དངོས་སུ་
གནོད་པ་བྱས་པ་མེད་ཀྱང་དེའི་རིགས་ཅན་ཡིན་པས་མ་ཁྱབ་པའི་
སྐྱོན་མེད་དོ་ཞེས་བཞེད་ཀྱང་། འདིར་ནི་རྣམ་པར་གཏན་ལ་དབབ་པ་
བསྡུ་བར། དེ་ལ་གཟུགས་ཀྱི་མཚན་ཉིད་འདི་ལྟ་སྟེ། ལག་པ་དང་བོང་
བ་ལ་སོགས་པའི་འདུས་ཏེ་རེག་པ་དག་གིས་རེག་པར་བྱ་བ་གང་ཡིན་
པའི་སྤྱིའི་མཚན་ཉིད་དེ་ནི་ཐམས་ཅད་དུ་འགྲོ་བ་མ་ཡིན་ཏེ་འདོད་པ་
ན་( ༡༨ན)སྤྱོད་པའི་ལྷ་རྣམས་མ་གཏོགས་པ་དེ་ལས་གཞན་པའི་་་་་
འདོད་པའི་ཁམས་ན་ནི་ཐམས་ཅད་དུ་འགྲོ་བ་ཡིན་ནོ། །འདོད་པ་ན་
སྤྱོད་པའི་ལྷ་རྣམས་ཀྱི་གཟུགས་གང་ཡིན་པ་དེ་ནི་ལག་པ་དང་དབྱུག་་
པ་དང་མཚོན་ཆའི་དུས་ཏེ་རེག་པ་དག་གིས་རེག་ན་གནོད་པར་ནི་་་་
འགྱུར་མོད་ཀྱི་གྲང་བ་དང་ཚ་བ་དང་བཀྲེས་པ་དང་སྐོམ་པ་ལ་སོགས་
པའི་འདུས་ཏེ་རེག་པས་ནི་མ་ཡིན་ཏེ་དེ་དག་གི་བཟའ་བ་དང་བཏུང་
བ་ལ་སོགས་པ་ཡོ་བྱད་ཐམས་ཅད་ནི་འདུན་པ་བསྐྱེད་པ་ཙམ་གྱིས་་་་་་
ལེགས་པ་འགྲུབ་པར་འགྱུར་བས་དེའི་ཕྱིར་དེ་དག་ལ་བཀྲེས་པ་དང་་་
•39.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྐོམ་པ་དག་བྱུང་ཡང་གནོད་པར་མི་འགྱུར་རོ། །གཟུགས་ན་སྤྱོད་པའི་
གཟུགས་ནི་ལག་པ་དང་དབྱུག་པ་དང་མཚོན་ཆའི་འདུས་ཏེ་རེག་པ་་་
དག་གིས་ཀྱང་རེག་ན་ཡང་གནོད་པར་མི་འགྱུར་ལ་དེ་ལས་གཞན
པའི་འདུས་ཏེ། རེག་པ་དག་གིས་ཀྱང་གནོད་པར་མི་འགྱུར་རོ་ཞེས་
གསུངས་པས་གཟུགས་སུ་ཡོད་པ་རྣམ་པ་གཉིས་ཀྱིས་གཟུགས་སུ་ཡོད་
པ་སྟེ་གཟུགས་སུ་རུང་བ་གང་ཡིན་པ་ནི་གཟུགས་ཀྱི་མཚན་ཉིད་དེ་
རང་བཞིན་ཅན་ཡིན་ནོ། །དེ་བས་ན་གཟུགས་སུ་རུང་བ་གཟུགས་ཀྱི་
མཚན་ཉིད་དུ་འདོད་པ་ཆོས་མངོན་པ་ཀུན་མཐུན་ཡང་། གཟུགས་
རུང་གི་དོན་ཁ་ཅིག་ཐོགས་བཅས་དང་གཞན་དག་རེག་པས་གཟུགས་
སུ་རུང་བ་ཁོ་ན་ལ་འདོད་པས་དེའི་ཕྱིར་གཟུགས་སུ་ཡོད་པ་རྣམ་པ་་་་་
གཉིས་ཀྱིས་ཞེས་སྨོས་སོ། །སྤྱིར་མཚན་ཉིད་ཀྱི་སྒྲ་ནི་བྱ་བྱེད་དང་
འབྲེལ་བས་བྱེད་པ་དང་ལས་སུ་བྱ་བ་གཉིས་ཀ་ལ་འཇུག་སྟེ། ཇི་སྐད་
དུ༑ གང་གིས་མཚོན་ཏེ་མཚན་ཉིད་དུ། །ཤེས་བྱ་ཞེས་དང་། ངོ་བོ་ཉིད་
གང་མཚོན་བྱ་ཡང༌། །ཞེས་གསུངས་པ་ལྟར་རོ། །འདི་ལྟར་བྱེད་པ་ལ་
སྦྱར་བ་ནི་འདིས་མཚོན་པར་བྱེད་པས་ན་མཚན་ཉིད་ཅེས་བྱ་སྟེ་
འཚེད་པར་བྱེད་པའི་སྐྱེས་བུ་ལ་འཚེད་པ་ཞེས་བྱ་བ་ལྟ་བུའོ། །གཉིས་
པ་ལས་ལ་སྦྱར་བ་ནི་འདི་( ༡༨བ) མཚོན་པར་བྱ་བས་ན་མཚན་
ཉིད་ཅེས་བྱ་སྟེ་འཚེད་པར་བྱ་བ་འབྲས་ཆན་ལ་འཚེད་པ་ཞེས་བྱ་བ་་་་་
ལྟ་བུའོ། །དང་པོ་བྱེད་པའི་རང་བཞིན་གྱི་མཚན་ཉིད་ནི་རྟོགས་པ་
བསྐྱེད་པའི་ཡན་ལག་ཡིན་པས་བྱེད་པ་ཞེས་བྱ་ལ། གཉིས་པ་ལས་སུ་
བྱ་བའི་རང་བཞིན་གྱི་མཚན་ཉིད་ནི་སྔ་མས་རྟོགས་པར་བྱ་བ་ཁོ་ན་་་་་
•·40·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་པས་ལས་ཡིན་ནོ། །ཡང་དང་པོ་ལ་རང་གི་ཐུན་མོང་མ་ཡིན་པའི་
ངོ་བོ་མཚོན་པར་བྱེད་པ་རང་གིས་མཚན་ཉིད་དང་། ཆོས་གཞན་དང་
ཐུན་མོང་དུ་མཚོན་པར་བྱེད་པའི་སྤྱིའི་མཚན་ཉིད་གཉིས་ཡིན་ལ།
དང་པོ་ལ་མ་ཁྱབ་པ་དང་ཁྱབ་ཆེས་པ་དང་མི་སྲིད་པའི་སྐྱོན་གསུམ་་་་
སྤང་དགོས་ལ་ཕྱི་མ་ལ་ཁྱབ་ཆེས་པ་སྐྱོན་དུ་མི་རྩིའོ། །དང་པོ་ལ་ཡང་
ཆོས་དེའི་རང་བཞིན་མ་རྟོགས་པ་རྟོགས་པའི་ཡན་ལག་ཏུ་དོན་ལ་མ་་
ཁྱབ་ཁྱབ་ཆེས་སོགས་སེལ་བ་རིགས་མི་མཐུན་སེལ་བའི་མཚན་ཉིད་་
དང་༑ ཆོས་དེ་ལ་ཐེ་ཚོམ་དང་ཕྱིན་ཅི་ལོག་ཏུ་རྟོག་པའི་གཉེན་པོར་
བློའི་ངོར་མ་ཁྱབ་པ་སོགས་སེལ་བར་བྱེད་པ་ལོག་རྟོག་སེལ་བའི་་་་
མཚན་ཉིད་གཉིས་ཡིན་ལ། དང་པོ་ལ་ཚིག་གང་ལྟར་སྦྱོར་ཀྱང་དོན་
གཙོ་ཆེ་ལ། ཕྱི་མ་ལ་དོན་མ་ལོག་པ་ཙམ་དུ་མ་ཟད་ཀྱི་ལོག་རྟོག་དང་
ཐེ་ཚོམ་གཅོད་ནུས་ཀྱི་ཚིག་གི་ཟུར་ཐོན་པ་གཙོ་བོ་ཡིན་ནོ། །ལས་ཀྱི་
རང་བཞིན་གྱི་མཚན་ཉིད་དང་མཚོན་བྱ་དང་མཚན་གཞི་རྣམས་དོན་
གཅིག་གོ །འདིར་ལས་དང་བྱེད་པ་གཉིས་ལས་ཕྱི་མ་ཡིན་ལ། དེ་ལ་
ཡང་རང་དང་སྤྱིའི་མཚན་ཉིད་ཅི་རིགས་པ་ཡོད་ལ། རིགས་མི་མཐུན་
དང་ལོག་རྟོག་སེལ་བའི་ནི་དང་པོ་ཤས་ཆེའོ། །གཟུགས་རུང་གཉིས་ནི་
གཟུགས་ཅན་རང་ཕྲད་པས་སྔར་ལས་མི་འདྲ་བའི་འགྱུར་བ་བསྐྱེད་་་་
དུ་རུང་བ་རེག་པས་གཟུགས་སུ་རུང་བ་དང༌། འཕྲད་པས་འགྱུར་བ་
བསྐྱེད་དུ་མེད་ཀྱང་ཐོགས་བཅས་ཀྱི་གཟུགས་གཞན་དང་འདྲ་བར་་་་་
ཡུལ་འགོག་པར་བློས་དཔྱད་དུ་རུང་བ་ཡུལ་དཔྱད་པས་གཟུགས་སུ་་་་
རུང་( ༡༩ན)བའོ། །གཉིས་པོ་འདི་ལས་གང་ཡང་རུང་བ་དང་ལྡན་
41.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པས་ཀྱང་གཟུགས་སུ་འགྱུར་ལ། གང་ཡང་རུང་བ་གཅིག་མ་ཚང་ན་
ཡང་གཟུགས་སུ་མི་འགྱུར་ཏེ་མཚན་ཉིད་མེད་པའི་ཕྱིར་རོ། །བསྟན་
མེད་ཐོགས་མེད་ཀྱི་གཟུགས་རྣམས་ལ་ཀུན་བཏགས་པ་དང་དབང་་་
འབྱོར་བ་དང་མངོན་པར་སྐབས་ཡོད་པ་དག་ནི་ཡུལ་དཔྱད་པས་་་་་་་
གཟུགས་སུ་རུང་བ་ཡིན་ལ་རྣམ་པར་རིག་བྱེད་མ་ཡིན་པའི་གཟུགས་
དང་རྡུལ་ཕྲན་ནི་ཉེ་བར་བཏགས་ནས་གཟུགས་སུ་བརྗོད་པ་ཡིན
པས་སམ་ཡང་ན་དེ་དག་གི་རྟེན་འབྱུང་བ་རྣམས་གཟུགས་སུ་རུང་
བས་དེ་དག་ཀྱང་གཟུགས་སུ་རུང་བར་བརྗོད་དོ།།
དེ་དག་རྒྱས་པར་བཤད་པ་ལ་རེག་པས་དང་ཡུལ་དཔྱད་པས་་
གཟུགས་རུང་རྒྱས་པར་བཤད་པ་གཉིས་ལས། དང་པོ་ནི་མདོར། ཅིས་
གཟུགས་སུ་རུང་ཞེ་ན་ལག་པས་འདུས་ཏེ་རེག་པས་ན་གཟུགས་སུ་་་་་
རུང་བ་དང་ཞེས་སོགས་བཅུ་གསུམ་གསུངས་པ་འདིར་ཡང་བཀོད་པ་
ཡིན་ལ། མདོར་བསྡུ་ན་སེམས་ཅན་དུ་བགྲང་བ་དང་སེམས་ཅན་མ་
ཡིན་པར་བགྲང་བའི་གཟུགས་གཉིས་སུ་ཡང་འདུས་ལ་ཕྱེ་ན་མཆེ་བ་་་
དང་རྐང་པའི་འདུས་ཏེ་རེག་པ་སོགས་དུ་མར་ཡང་འགྱུར་བས་དེ་
ཙམ་དུ་དངོས་པོ་ལ་ངེས་པ་མ་ཡིན་ནོ། །ལག་པ་དང་བཀྲེས་སྐོམ་དང་
སྦྲང་བུ་དང་ཤ་སྦྲང་དང་སྡིག་སྦྲུལ་རྣམས་ནི་སེམས་ཅན་དུ་བགྲང་
ངེ་
བའི་གཟུགས་ཡིན་ལ་གཞན་རྣམས་ནི་སེམས་ཅན་མ་ཡིན་པ་སྟེ།
རྣམས་ཀྱིས་འདུས་ཏེ་རེག་པས་རེག་པ་ན་སྔར་ལས་མི་འདྲ་བའི
འགྱུར་བ་བསྐྱེད་པས་གཟུགས་སུ་རུང་བ་སྟེ། དཔེར་ན་ལག་པས་རེག་
པས་མེ་ཏོག་གི་ཁ་དོག་ཉམས་པ་ལྟ་བུ་དང༌། བཀྲེས་སྐོམ་གྱིས་གདུང་
•42.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བས་ལུས་ཉམ་ཆུང་ཞིང་རིད་པར་འགྱུར་བ་ལྟ་བུའོ། །གཉིས་པ་ནི།
མངོན་དུ་གྱུར་པའི་ཡུལ་གང་ལ་སྔོ་སེར་དཀར་དམར་ལ་སོགས་པའི་་་
( ༡༩བ)གཟུགས་འདི་དང་འདིའོ་རིང་ཐུང་ལ་སོགས་པའི་དབྱིབས་
འདི་ལྟ་བུ་དང་འདི་ལྟ་བུའོ་ཞེས་བརྟག་ཅིང་དཔྱད་དུ་རུང་བའོ། །
ཡུལ་ཅན་གང་གིས་ཞེ་ན། མི་སྡུག་པ་དང་རྣམ་ཐར་སོགས་ལ་མཉམ་
པར་བཞག་པའི་ཡིད་ཀུན་ཏུ་རྟོག་པ་དང་མཚུངས་པར་ལྡན་པའམ་་་་
ཐ་སྙད་དུ་ཞེན་ཡུལ་ལ་མ་འཁྲུལ་བའི་མཉམ་པར་མ་བཞག་པའི་ཡིད་་
ཀུན་རྟོག་དང་མཚུངས་ལྡན་རྣམས་ཀྱིས་སོ། །ཅི་ལྟར་ཞེ་ན་ཁ་དོག་
དང་དབྱིབས་འདི་དང་འདིའོ། །འདི་ལྟ་བུ་དང་འདི་ལྟ་བུའོ་ཞེས་བཀྲ་
བར་འཛིན་ཅིང་ཕྱེད་པའོ། །རྨི་ལམ་དང་སྒྱུ་མའི་གཟུགས་སོགས་ཀྱང་
འཁྲུལ་པའི་ཤེས་པས་ཁ་དོག་དང་དབྱིབས་སོགས་ཀྱི་རྣམ་པར་གཅོད་
ཀྱང་ཐ་སྙད་པའི་ཤེས་པས་དེ་ལྟར་འཛིན་པ་མེད་པས་གཟུགས་སུ་་་་་་
ཐལ་བར་མི་འགྱུར་རོ། །ཀུན་བཏགས་པ་དང་དབང་འབྱོར་བའི་
གཟུགས་ཀྱང་ཡུལ་དཔྱད་པས་གཟུགས་རུང་དུ་བསྟན་པའི་ཕྱིར་་་་་་་་
མཉམ་པར་བཞག་པའི་ཞེས་སྨོས་སོ། །
གཉིས་པ་ཚོར་ཕུང་གི་མཚན་ཉིད་ལ་དྲི་བ་ནི་ཚོར་བའི་ཞེས་སོ། །
ལན་ནི་ཚོར་བ་ནི་ཉམས་སུ་མྱོང་བའི་མཚན་ཉིད་ཅན་ཡིན་ནོ།
འདིར་མྱོང་བའི་དོན་ཅི་ཡུལ་ལམ་འོན་ཏེ་རང་མྱོང་བ་ལ་བརྗོད།
གཉིས་ཀ་ལྟར་ཡང་སེམས་དང་སེམས་ལས་བྱུང་བ་ཀུན་ཚོར་བར
འགྱུར་ཞིང་དེ་གཉིས་ལས་གཞན་དུ་ཡང་མི་འཐད་དེ་ཤེས་རིག་གི
མྱོང་བྱ་རང་ངམ་ཡུལ་ལས་གཞན་མེད་པའི་ཕྱིར་རོ་ཞེ་ན། བྱེ་བྲག་སྨྲ་
·43·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་རྣམས་རིག་པའི་གཟུགས་བརྙན་མྱོང་བ་ལ་འདོད་ཀྱང་འདིར་མྱོང་
བའི་ངོ་བོ་གང་གིས་ཟག་བཅས་ཀྱི་ལས་དགེ་བ་དང་མི་དགེ་བའི་
འབྲས་བུ་རྣམ་པར་སྨིན་པའི་སིམ་པ་དང་གདུང་བ་དང་གཉིས་མིན་་་་
ཅི་རིགས་པ་སོ་སོར་ཏེ་མ་འདྲེས་པར་མྱོང་བ་ལ་མྱོང་བའི་དོན་དུ་
འདོད་དོ། །མྱོང་བྱ་རྣམ་སྨིན་སིམ་གདུང་བར་མའི་རང་བཞིན་དེ་དག་
མྱོང་བྱེད་ཚོར་བ་ལས་དོན་གཞན་པའམ་དོན་གཞན་མ་ཡིན། དང་པོ་
ལྟར་ན་ཚོར་བ་( ༢༠ན) དང་དམིགས་པ་མཚུངས་པའི་ཤེས་རིག་གི་་
གཞན་གྱིས་ཀྱང་ཅིའི་ཕྱིར་མི་མྱོང་གང་གིས་ན་ཚོར་བ་ཁོ་ན་དེ་མྱོང་་་་
བར་འཇོག །གཉིས་པ་ལྟར་ན་ཡང་རང་ཉིད་རང་ལ་བྱེད་པ་འགལ་
བའི་ཕྱིར་མི་རིགས་སོ་སྙམ་ན། གཞན་གྱི་བདེ་སྡུག་ལ་དམིགས་པའི་
རྣལ་འབྱོར་པས་ཀྱང་གཞན་རྒྱུད་ཀྱི་སིམ་གདུང་ཉམས་སུ་མྱོང་བར་་་་་
ཐལ་བའི་ཕྱོགས་སྔ་མ་ནི་མི་འདོད་དོ། །དེ་བས་ན་མྱོང་བྱེད་རང་ཉིད་
སིམ་གདུང་གི་ངོ་བོར་སྐྱེས་པ་ལ་དེ་དང་དེ་མྱོང་བ་ཞེས་བྱ་སྟེ་དཔེར་་
ན་སྒྲོན་མེ་གསལ་བའི་བདག་ཉིད་དུ་སྐྱེས་པ་ལ་རང་གསལ་བ་ཞེས
བརྗོད་པ་བཞིན་ནོ། །མྱོང་བྱེད་རང་ཉིད་མྱོང་བའི་ངོ་བོར་བསྟན་པའི་
ཕྱིར་མྱོང་བའི་ངོ་བོ་གང་གིས་ཞེས་སྨོས་སོ། །རྣམ་འགྲེལ་ལས་ཀྱང་།
དོན་དང་འདྲ་བ་དམིགས་པ་སྟེ། །རང་ཉིད་གསལ་བ་བདག་མྱོང་
ཡིན༑ །ཞེས་གསུངས་སོ། །དེ་བས་ན་སེམས་དང་སེམས་ལས་བྱུང་བ་
གཞན་རྣམས་ནི་མྱོང་བ་མ་ཡིན་ཏེ་སིམ་པ་དང་གདུང་བའི་ངོ་བོར་མ་
སྐྱེས་པའི་ཕྱིར་དང་། སིམ་གདུང་སོགས་ཀྱི་རྣམ་པར་སྐྱེས་པ་ལ་མྱོང་
བར་འདོད་པའི་ཕྱིར་རོ། །ཅི་སྟེ་ཡུལ་གྱི་སྟོབས་ལས་ཀྱང་བདེ་སྡུག་གི་
•44·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཚོར་བ་འགའ་ཞིག་སྐྱེས་པ་མ་ཡིན་ནམ་ཅི་ལྟར་ལས་ཀྱི་རྣམ་སྨིན་མྱོང་
བ་ཚོར་བར་བརྗོད་ཅེ་ན་བདེན་མོད་ཀྱི། འོན་ཀྱང་ཚོར་བ་ནི་རྣམ་
སྨིན་མྱོང་བ་གཙོ་ཆེ་བས་སམ། ཡང་ན་ཡུལ་ལ་མ་རེག་པ་སོགས་མྱོང་
བ་ཚོར་བར་དོགས་པ་བསལ་བའི་ཕྱིར་རྣམ་པར་སྨིན་པ་མྱོང་བ་ཞེས་་
སྨོས་སོ། །སིམ་གདུང་སོགས་མྱོང་བྱེད་གཅིག་གིས་མྱོང་བར་དོགས་པ་
བསལ་བའི་ཕྱིར་སོ་སོར་ཞེས་སྨོས་སོ།།
གསུམ་པ་འདུ་ཤེས་ཀྱི་ཕུང་པོའི་མཚན་ཉིད་ལ་དྲི་བ་ནི་འདུ་ཤེས་་་
ཀྱི་ཞེས་པའོ། །ལན་ནི། །ཡུལ་དབང་རྣམ་ཤེས་གསུམ་རྒྱུ་དང་འབྲས་
བུར་འདུས་ཏེ་ཡུལ་གྱི་ཐ་སྙད་(༢༠བ)ཀྱི་མཚན་མ་ཤེས་པར་བྱེད་་་་
ཡོངས་སུ་གཅོད་པར་བྱེད་པའི་མཚན་ཉིད་ཅན་ནི་འདུ་ཤེས་ཡིན་ནོ། །
མཚན་མ་ནི་གང་རྒྱུ་མཚན་དུ་བྱས་ནས་ཆོས་དང་གང་ཟག་གི་ཐ་སྙད་
སྣ་ཚོགས་སྦྱོར་བའི་རྒྱུར་གྱུར་པ་སྟེ་དཔེར་ན་འཇིམ་པའི་རྣམ་འགྱུར་་་
འགའ་ལ་ལྟོ་བ་ལྡིར་བ་ལ་སོགས་པའི་མཚན་མ་མཐོང་ནས་བུམ་པའི་་
ཐ་སྙད་སྦྱོར་བ་དང་། །སྲོག་ཆགས་ཀྱི་ཁྱད་པར་འགའ་ལ་གཉའ་བར་
ཤ་སྤུངས་པ་དང་མགྲིན་པར་ལྤགས་པ་འཕྱང་བ་ལ་སོགས་པའི་
མཚན་མ་མཐོང་ནས་བ་ལང་ཞེས་པའི་ཐ་སྙད་འདོགས་པ་བཞིན་ནོ། །
ཅི་སྟེ་ལྟོ་ལྡིར་བ་དང་གནོག་ལ་སོགས་པའི་མཚན་མ་དེ་དག་ནི་བུམ་་་་
པ་དང་བ་ལང་གི་ཁ་དོག་འཛིན་པའི་མིག་གི་རྣམ་པར་ཤེས་པས་
ཡོངས་སུ་གཅོད་པ་མ་ཡིན་ནམ་འདུ་ཤེས་ཀྱིས་ཇི་ལྟར་འཛིན་ཅེ་ན་མ་
ཡིན་ཏེ། ལྟོ་ལྡིར་བ་ལ་སོགས་པའི་མཚན་མ་རྣམས་ནི་དོན་གྱི་ཁྱད་
པར་ཡིན་ལ་རྣམ་པར་ཤེས་པ་རྣམས་ནི་དོན་གྱི་ངོ་བོ་ཙམ་ཡོངས་སུ་་་་
·45·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཅོད་པར་བྱེད་ཀྱི་ཁྱད་པར་ནི་མ་ཡིན་ཏེ་སེམས་ལས་བྱུང་བ་རྣམས་་
དང་ཁྱད་པར་མེད་པར་ཐལ་བར་འགྱུར་བའི་ཕྱིར་རོ། །དེ་དག་གི་རྒྱུ་
མཚན་རྒྱས་པར་འོག་ཏུ་དཔྱད་པར་བྱའོ། །
མདོར་ན་ཀུན་ནས་ཉོན་མོངས་དང་རྣམ་བྱང་གི་ཆོས་འདི་རྣམས་་
ལ་གཞན་དང་མི་འདྲ་བའི་ཐུན་མོང་མ་ཡིན་པའི་ཁྱད་པར་རེ་ཡོད་ངེ་
གཞན་དུ་ན་ཀུན་ཀྱང་རོ་གཅིག་པས་སྤུ་རིས་སོ་སོར་མི་ཕྱེད་པར་ཐལ་
བའི་ཕྱིར་རོ། །ཐུན་མོང་མ་ཡིན་པའི་རང་རང་གི་ཁྱད་པར་དེ་ཉིད་ལ་
མཚན་མ་ཞེས་བྱ་སྟེ། དེ་རྒྱུ་མཚན་དུ་བྱས་ནས་གཞན་ལས་བྱེ་བྲག་ཏུ་
འབྱེད་པར་བྱེད་པའི་ཐ་སྙད་ཐུན་མོང་མ་ཡིན་པ་འདོགས་པའི་ཕྱིར་་་
རོ༑ །མཚན་མ་དེ་ཡང་ཤེས་རིག་གིས་ཡོངས་སུ་མ་བཅད་པར་དེའི་རྒྱུ་
ཅན་གྱི་ཐ་སྙད་སྦྱོར་བ་མི་འཐད་ལ་ཐ་སྙད་ལས་ཀྱང་དེའི་རྒྱུ་ཅན
མཚན་མ་ཡོངས་སུ་གཅོད་བྱེད་ཀྱི་ཤེས་རིག་ཡོད་པར་གྲུབ་ལ་ཤེས
རིག་(༢༡ན) དེ་ལ་ཡང་འདུ་ཤེས་ཞེས་ཐ་སྙད་དུ་བྱེད་པ་ཡིན་ནོ། །
ཅི་སྟེ་ཚོར་བ་དང་འདུ་ཤེས་གཉིས་ཀ་ཡང་ཡུལ་དབང་རྣམ་ཤེས་་་་་་་་་
གསུམ་འདུས་པ་ལས་སྐྱེས་པར་འདྲ་ན་ཅིའི་ཕྱིར་འདུ་ཤེས་ཀྱི་མཚན་་་
ཉིད་སྟོན་པ་ན་འདུས་ཏེ་ཞེས་སྨོས་ལ་ཚོར་བ་ལ་མ་ཡིན་ཞེ་ན། འདུ་
ཤེས་ནི་མཚན་མ་འཛིན་པས་རབ་ཏུ་ཕྱེ་བ་ཡིན་ལ་མཚན་མ་ཡང་ཡུལ་
གྱི་ཆོས་ཡིན་ལ་དེ་ཤེས་པ་ཡང་ཡུལ་དབང་རྣམ་ཤེས་གསུམ་འདུས་པ་་
ལ་ལྟོས་པས་འདུས་ཏེ་ཞེས་སྨོས་ལ་ཚོར་བ་ནི་རྣམ་སྨིན་མྱོང་བས་རབ་
ཏུ་ཕྱེ་བ་ཡིན་ལ་མྱོང་བྱ་རྣམ་སྨིན་དེ་ཡང་མྱོང་བྱེད་རང་གི་ངོ་བོ་ཡིན་་
པས་འཛིན་པའི་ཆོས་ཡིན་གྱི་ཡུལ་གྱི་ཆོས་མ་ཡིན་པས་དེ་སྐད་མ་སྨོས་
46.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོ༑ །དེ་བྱེད་ལས་སྒོ་ནས་རྒྱས་པར་བཤད་པ། ཐ་སྙད་འདོགས་པར་
བྱེད་ཅེས་དྲང་ངོ་། །ཅི་ལྟ་བུ་ཞེ་ན། ལྷ་མི་ཞེས་སོགས་གང་ཟག་གི་དང་
མིག་སྣ་ཞེས་སོགས་ཆོས་ཀྱིའོ། །ལས་སུ་བྱ་བ་གང་ལ་ཞེ་ན། མིག་གིས་
མཐོང་བ་དང་རྣ་བས་ཐོས་པ་དང་མ་མཐོང་མ་ཐོས་ཀྱང་རིགས་པས་་
དཔྱད་ནས་བསམ་བྱུང་གིས་འདི་དང་འདིའོ་ཞེས་བྱེ་བྲག་ཕྱེད་པ་་་་་་་
དང༌༑ སྒོམ་བྱུང་གྱིས་སོ་སོར་རང་རིག་པའི་ཚུལ་གྱིས་རྣམ་པར་ཤེས་
པའི་དོན་རྣམས་ལའོ། །བྱེད་པ་གང་གིས་ཤེ་ན། ཡུལ་གྱི་མཚན་མ་
ཡོངས་སུ་གཅོད་ཅིང་འཛིན་པར་བྱེད་པ་དབང་ཤེས་དང་ཡིད་ཤེས་་་་
རྟོག་མེད་ཀྱི་འཁོར་གྱི་འདུ་ཤེས་དང༌། མཚན་མ་དེ་ཉིད་འདིའོ་ཞེས་
ངེས་པའི་སྒོ་ནས་བཀྲ་བར་འཛིན་པར་བྱེད་པ་ཡིད་ཤེས་རྟོག་བཅས་་
ཀྱི་འཁོར་གྱི་འདུ་ཤེས་རྣམས་ཀྱིས་སོ། །ཅི་སྟེ་རྣམ་པར་མ་བརྟགས་
རྣམ་པར་མ་དཔྱད་པར་ཚིག་ཏུ་མི་སྨྲའོ་ཞེས་འབྱུང་བ་མ་ཡིན་ནམ།
ཅི་ལྟར་ན་དབང་ཤེས་རྟོག་མེད་ཀྱི་འཁོར་གྱིས་ཐ་སྙད་འདོགས་པར་་་
བྱེད་ཅེ་ན། ཡིད་ཤེས་པ་འཁོར་དང་བཅས་པ་གཟུགས་སྒྲ་ལ་སོགས་
པའི་དབང་པོའི་ཤེས་པའི་(༢༡བ)ཡུལ་རྣམས་ལ་འཇུག་པ
དག་གི་རང་གི་མཚན་ཉིད་འཛིན་པའི་དབང་པོའི་ཤེས་པ་སྔོན་དུ་་་་་་
འགྲོ་བ་ལ་ལྟོས་པ་ཡིན་ཏེ། གཞན་དུ་ན་དབང་ཤེས་ལ་ལྟོས་པ་མེད་
པར་ཡིད་ཤེས་ཁོ་ནས་གཟུགས་སྒྲ་ལ་སོགས་པའི་ཡུལ་རྣམས་རྟོགས་་་་་
པའི་ཕྱིར། དེ་དག་འཛིན་པ་ལ་དབང་པོའི་ཤེས་པ་དོན་མེད་པར་ཐལ་
བའི་ཕྱིར་རོ། །དེ་བས་ན་དབང་ཤེས་འཁོར་གྱི་འདུ་ཤེས་ཀྱིས་ཡུལ་གྱི་
མཚན་མ་ཡོངས་སུ་བཅད་ནས་དེའི་རྗེས་སུ་ཡིད་ཤེས་འཁོར་གྱིས་་་་་་་་
·47·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདིའོ་ཞེས་བཀྲ་བར་བཟུང་ནས་ཐ་སྙད་འདོགས་པར་བྱེད་པས་ཉེས་
པ་མེད་དོ། །དེ་བས་ན་མཐོང་ཐོས་སོགས་དབང་ཤེས་ཀྱིས་དོན་རྣམས་
ཐ་སྙད་འདོགས་པ་ལ་དབང་ཤེས་ཀྱི་འཁོར་གྱི་འདུ་ཤེས་གཙོ་བོ་ཡིན་་
ཏེ་དེ་ཉིད་ཐ་སྙད་དེའི་དང་པོའི་རྒྱུ་ཡིན་པའི་ཕྱིར་རོ། །ཆོས་ཀྱི་སྐྱེ་
མཆེད་པའི་དོན་རྣམས་ལ་ཡིད་ཤེས་འཁོར་གྱི་འདུ་ཤེས་ཁོ་ནས་ཐ་་་་་་
སྙད་འདོགས་པར་བྱེད་དོ། །ཅི་སྟེ་ཐ་སྙད་ཀྱི་ཡུལ་ནི་མཐའ་ཡས་ན་
ཅིའི་ཕྱིར་མཐོང་ཐོས་ལ་སོགས་པའི་དོན་བཞི་པོ་འདི་ཙམ་ཞིག་ཐ་
སྙད་ཀྱི་ཡུལ་དུ་བསྟན་ཅེ་ན་བདེན་མོད་འོན་ཀྱང་འདིར་ཐ་སྙད་ཀུན་་
གྱི་ཡུལ་བསྟན་པ་མ་ཡིན་གྱི་ཐ་སྙད་རྣམས་ཀྱི་ནང་ནས་གཙོ་བོར་ཐར་
པ་འདོད་པ་རྣམས་ཀྱི་སྤང་བླང་བྱ་བའི་ཡང་དག་པ་དང་ལོག་པའི་ཐ་
སྙད་རྣམས་ཀྱི་གཞི་ནི་འདི་ཙམ་ཞིག་ཏུ་ཟད་པས་དེའི་ཕྱིར་བཞི་པོ་་་་་་
འདི་དག་བསྟན་ནོ། །དེ་ལ་བླང་བར་བྱ་བ་ཡང་དག་པའི་ཐ་སྙད་ནི་
བརྒྱད་དེ་མཐོང་ཐོས་ལ་སོགས་པའི་ཡུལ་བཞི་ཇི་ལྟ་བ་བཞིན་རྟོགས་་་
ནས་དེ་བཞིན་དུ་བརྗོད་པ་སྒྲུབ་པའི་ཐ་སྙད་བཞི་དང༌། ཇི་བཞིན་མ་
རྟོགས་པ་ལ་དེ་ལྟར་བརྗོད་པ་དགག་པའི་ཐ་སྙད་བཞིའོ། །དོར་བར་
བྱ་བ་ལོག་པའི་ཐ་སྙད་ཀྱང་བརྒྱད་དེ། སྔ་མ་ལས་བཟློག་པ་དགག་
པའི་ཐ་སྙད་བཞི་དང་། ཕྱི་མ་ལས་བཟློག་པ་སྒྲུབ་པའི་ཐ་སྙད་བཞིའོ། །
དོན་ཇི་ལྟ་བ་བཞིན་སྟོན་པ་བྱེད་པའི་ཡང་དག་པའི་ཐ་སྙད་གཞན་་་་
ཡང་ཡོད་པ་མ་ཡིན་ནམ་ཇི་ལྟར་ན་( ༢༢ན)བརྒྱད་པོ་འདི་ཁོ་ན་་་་་་་
ཡང་དག་པའི་ཐ་སྙད་དུ་བརྗོད་ཅེ་ན། བརྒྱད་པོ་འདི་དག་ཡང་དག་
པའི་ཐ་སྙད་གཞན་ལས་ཕན་ཡོན་ཆེ་བས་མཆོག་ཏུ་གྱུར་པའི་ཕྱིར་་་་་་
-·48·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཙོ་བོ་ཡིན་ཏེ་དང་པོ་བཞི་ནི་གཞན་རྗེས་སུ་འཛིན་པའི་ཡན་ལག་་་་་་
ཡིན་ལ་ཕྱི་མ་བཞི་ནི་རང་རྗེས་སུ་བསྲུང་བའི་ཡན་ལག་ཡིན་པའི་ཕྱིར་
རོ༑།དེ་ཡང་འདི་ལྟར། ལྷའི་མིག་དང་རྣ་བའི་མངོན་པར་ཤེས་པས་གོ་
རིམ་བཞིན་དུ་སེམས་ཅན་རྣམས་ཀྱི་འཆི་འཕོ་དང་སྐྱེ་བའི་གཟུགས་་་་
དང་བདེ་འགྲོ་ངན་འགྲོའི་གཟུགས་མིའི་དབང་པོའི་ཡུལ་ལས་འདས་་
པ་མཐོང་བ་དང་སྒྲ་ཤིན་ཏུ་ཕྲ་བ་རྣམས་ཐོས་ནས་དེ་ལྟར་དུ་གཞན་་་་
ལ་བསྟན་པ་ལས་ཕ་རོལ་པོ་ལ་ཡང་དག་པའི་ལྟ་བ་བསྐྱེད་པའི་ཕྱིར་་་་་
དང་༑ ལས་འབྲས་དང་བདེན་བཞི་ལ་སོགས་པ་རིགས་པས་བརྟབརྟགས་
ཤིང་དཔྱད་ནས་བྱེ་བྲག་ཕྱེད་པའི་དོན་རྣམས་དང་སྒོམ་བྱུང་གིས་སོ་་་་
སོར་རང་རིག་ཅིང་རྣམ་པར་ཤེས་པའི་དོན་རྣམས་གཞན་ལ་བསྟན་་་་
པ་ན་ཡང་སྔ་མ་ལྟར་འབྱུང་བའི་ཕྱིར་རོ། །ཇི་ལྟར་ན་ཕྱི་མ་བཞི་རང་
རྗེས་སུ་བསྲུང་བའི་ཡན་ལག་ཡིན་ཞེ་ན། གཞན་གྱིས་མཐོང་ཐོས་
སོགས་བཞི་ལ་བརྩམས་ནས་བྲིས་པ་ན་མ་མཐོང་བཞིན་དུ་མཐོང་
ཞེས་སོགས་བརྗོད་ན་མི་ཆོས་བླ་མའི་རྫུན་སྨྲས་པས་ཉམས་པ་ཆེན་པོ་་
ཐོབ་པའི་ཕྱིར་དང་། ཐ་སྙད་ཕྱི་མ་བཞི་པོ་འདི་དག་དང་ལྡན་པ་ལས་
ཉེས་དམིགས་དེ་མི་འབྱུང་བའི་ཕྱིར་རོ། །དོན་ཇི་ལྟ་བ་བཞིན་མ་ཡིན་
པའི་ལོག་པའི་ཐ་སྙད་གཞན་ཡོད་ན་ཡང་བརྒྱད་པོ་འདི་ཙམ་ཞིག་་་་་་
ལག་པའི་ཐ་སྙད་དུ་བསྟན་པ་ནི་སྔ་མ་བཞིན་གཞན་དོན་ཉམས་པའི་་
རྒྱུ་ཡིན་ཞིང་ཕྱི་མ་བཞི་རང་གི་དོན་ལས་ཉམས་པའི་རྒྱུ་ཡིན་པས་ཉེས་
དམིགས་ཆེ་བའི་ཕྱིར་རོ། །དབང་པོའི་ཡུལ་དུ་འདྲ་བ་ལ་མཐོང་ཐོས་
གཉིས་སྨོས་ལ་སྣ་ལྕེ་ལུས་གསུམ་གྱི་ཡུལ་མི་སྨོས་པ་ཞེ་ན། ཐ་མལ་པའི་
·49·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
(༢༢བ)དབང་པོའི་ཡུལ་ལས་འདས་པའི་མཐོང་ཐོས་ཀྱི་དོན་
འགའ་ཞིག་ཀྱང་རྣལ་འབྱོར་པའི་ལྷའི་མིག་དང་རྣ་བའི་ཡུལ་དུ་
འགྱུར་པས་དེ་དག་ཡུལ་དུ་བྱས་པའི་ཡང་དག་པ་དང་ལོག་པའི་ཐ་་་་་
སྙད་དག་ནི་སྔར་བཤད་པ་ལྟར་ཕན་ཡོན་དང་ཉེས་དམིགས་ཆེ་བའི་་་
ཕྱིར་མཐོང་ཐོས་གཉིས་ཐ་སྙད་ཀྱི་ཡུལ་དུ་སྨོས་ལ། དབང་པོ་ཐ་མ་
གསུམ་གྱི་ཡུལ་རྣམས་ནི་རང་རང་གི་དབང་པོས་ཕྲད་ནས་གཟུང་
བར་བྱ་བ་ཡིན་པས་རྣལ་འབྱོར་པ་དང་ཐ་མལ་པ་དག་ལ་ཡང་རྟོགས་
པ་དང་མ་རྟོགས་པའི་བྱེ་བྲག་མེད་པའི་ཕྱིར་དེ་དག་གི་ཡུལ་ཅན་གྱི་་་་
ཡང་དག་པ་དང་ལོག་པའི་ཐ་སྙད་གཉིས་ཀ་ཡང་ཕན་ཡོན་དང་ཉེས་་
དམིགས་ཆུང་བའི་ཕྱིར་ཐ་སྙད་ཀྱི་ཡུལ་དུ་མ་སྨོས་སོ། །མདོར། རྟོགས་
པ་ཞེས་གསུངས་པའི་དོན། །བྱེ་བྲག་སྨྲ་བ་དག་དྲི་རོ་རེག་བྱ་གསུམ་ནི་
ལུང་མ་བསྟན་ཡིན་པས་སྟོབས་ཆུང་བའི་ཕྱིར་རྟོགས་པ་ཞེས་གཅིག་
ཏུ་བྱས་སོ་ཞེས་ཟེར་བ་བསལ་བའི་ཕྱིར་འདིར་རྟོགས་པའི་དོན་བྱེ་་
བྲག་ཕྱེད་པ་ཞེས་སྨོས་ཏེ། སྣ་ལྕེ་ལུས་གསུམ་གྱི་ཤེས་པ་ལ་བྱེ་བྲག་ཕྱེད་
པ་མེད་པའི་ཕྱིར་རོ། །དེ་ལྟར་ན་ཡང་དག་པ་དང་ལོག་པའི་ཐ་སྙད་ངེ་
དག་གི་ཡུལ་ནི་གཉིས་སུ་འགྱུར་ཏེ་དབང་པོའི་ཤེས་པ་དང་ཡིད་ཀྱི
ཤེས་པའི་ཡུལ་ལོ། །དང་པོ་ནི་དང་པོ་གཉིས་པ་ཡིན་ལ། གཉིས་པ་ལ་
ཡང་ཐོས་བསམ་གྱི་ཤེས་པ་དང་སྒོམ་བྱུང་གི་ཤེས་པའི་ཡུལ་གཉིས་་་་་་
ཡིན་ལ་དེ་དག་ཀྱང་གོ་རིམ་བཞིན་དུ་བྱེ་བྲག་ཕྱེད་པ་དང་རྣམ་པར་་་་
ཤེས་པའི་དོན་གཉིས་ཡིན་ནོ། །ཡིད་ཤེས་ཀྱི་ཡུལ་རྣམས་ལས་ཐོས་
བསམ་སྒོམ་གསུམ་གྱིས་ཤེས་པའི་ཡུལ་འགའ་ཞིག་ཐ་སྙད་ཀྱི་ཡུལ་དུ་་་
·50·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྨོས་པ་ནི་ཡང་དག་པའི་ཐོས་བསམ་སྒོམ་གསུམ་གྱི་ཤེས་པ་དེ་དག་་་་
དང་ལྡན་པ་དང་མི་ལྡན་པ་ལས་སྐྱེས་བུ་ཁྱད་པར་ཅན་དང་ཅིག་ཤོས་
སུ་རྣམ་པར་འཇོག་པའི་ཕྱིར་དེ་དག་གི་ཡུལ་ཅན་གྱི་ཡང་དག་པ་དང་
ལོག་པའི་ཐ་སྙད་དག་ཀྱང་ཕན་ཡོན་དང་ཉེས་དམིགས་ཆེ་བའི་ཕྱིར་་་
རོ༑།(༢༣ན)
བཞི་པ་འདུ་བྱེད་ཀྱི་ཕུང་པོའི་མཚན་ཉིད་ལ་དྲི་བ་ནི་འདུ་བྱེད་
རྣམས་ཀྱི་ཞེས་སོ། །རྣམས་ཞེས་པ་འདི་ལ་ཆོས་མང་པོ་ཡོད་པར་སྟོན་
པའོ༑།ལན་ནི་མདོར་བསྟན་པ། མངོན་པར་འདུ་བྱེད་པའི་མཚན་ཉིད་
ཅན་ནོ། །བྱ་བ་གང་ཞིག་ཡུལ་གང་ལ་བྱེད་པ་གང་གིས་ཚུལ་ཇི་ལྟར་
འདུ་བྱེད་ཅེ་ན། རྒྱས་པར་བཤད་པ། འཇུག་པར་བྱེད་ཅེས་དྲང་ངོ་། །
ཡུལ་ནི་དད་སོགས་དགེ་བ་དང་ཆགས་སོགས་མི་དགེ་བ་དང་གཉིས་་་
མིན་ལུང་མ་བསྟན་དང་བདེ་སྡུག་སོགས་གནས་སྐབས་སྣ་ཚོགས
རྣམས་ལའོ། །ལས་སུ་བྱ་བ་ཡུལ་དེ་དག་གི་ངོ་བོ་ཙམ་རིག་པ་ནི་སེམས་
༑ །བྱེད་པ་ནི་སེམས་ཡུལ་ལ་མངོན་པར་འདུ་བྱེད་པ་སེམས་པའི་ངོ་
བོ་གང་གིས་སོ། །སེམས་པ་ལས་གཞན་པའི་འདུ་བྱེད་ཀྱང་ཡོད་པ་མ་
ཡིན་ནམ་ཅིའི་ཕྱིར་སེམས་མངོན་པར་འདུ་བྱེད་པ་ཁོ་ན་འདུ་བྱེད་དུ་་
བཞག་ཅེ་ན། དེ་ནི་དགོས་པ་གཉིས་ཀྱི་ཕྱིར་རྣམ་པར་བཞག་སྟེ་འདི་
ལྟཪ༑ དགེ་མི་དགེ་སོགས་ཀྱི་ལས་ལ་འཇུག་པ་པོའི་བདག་ཡོད་པར་
དོགས་པ་བསལ་བའི་ཕྱིར་དང་ཀུན་ནས་ཉོན་མོངས་དང་རྣམ་བྱང་་་་
གི་ཆོས་ཀུན་ལས་སེམས་པ་ཉིད་གཙོ་བོར་བསྟན་པའི་ཕྱིར་རོ། །སེམས་
བྱུང་གཞན་རྣམས་ཀྱིས་ཀྱང་སེམས་མངོན་པར་འདུ་བྱེད་ཀྱང་སེམས་་
·51·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ཉིད་དེར་བཞག་པ་ནི་གཙོ་ཆེ་བའི་ཕྱིར་ཏེ་སེམས་ཡུལ་ལ་གཡོ་བར་
བྱེད་པ་ནི་སེམས་པའི་ཐུན་མོང་མ་ཡིན་པའི་བྱ་བ་ཡིན་པའི་ཕྱིར་་་་་་་་
དང་༑ སེམས་ཡུལ་ལ་གཡོ་བ་ཉིད་སེམས་མངོན་པར་འདུ་བྱེད་པའི་
དོན་ཡིན་པའི་ཕྱིར་རོ། །སེམས་བྱུང་གཞན་རྣམས་ཀྱིས་ནི་སེམས་ཡུལ་
ལ་གཡོ་བར་བྱེད་པ་མ་ཡིན་ཏེ་དེ་ལས་གཞན་པའི་རང་རང་གི་ཐུན
མོང་མ་ཡིན་པའི་བྱ་བ་དམིགས་པའི་ཕྱིར་དང་། སེམས་པ་སེམས་བྱུང་
གཞན་རྣམས་ལས་བྱ་བའི་སྒོ་ནས་ཐ་དད་དུ་འབྱེད་མི་ནུས་པར་ཐལ་་
བའི་ཕྱིར་རོ། །(༢༣བ)སེམས་ཡུལ་ལ་གཡོ་བར་བྱེད་པ་ལ་ཡུལ་དང་
དབང་པོ་དང་ཡིད་ལ་བྱེད་པ་སོགས་ཀྱང་གཙོ་བོ་མ་ཡིན་ནམ་ཇི་ལྟར་
སེམས་པ་ཉིད་གཙོ་བོ་ཡིན་ཞེ་ན། དཔེར་ན་ཁབ་ལེན་ཡོད་ན་དེ་དང་
ཡུལ་རུང་བར་གནས་པའི་ལྕགས་རྣམས་རང་དབང་མེད་པར་གཡོ་བ་
ལྟར་སེམས་པ་ཡོད་ན་དེ་དང་མཚུངས་ལྡན་གྱི་སེམས་ཀྱང་གདོན་མི་་་
ཟ་བར་ཡུལ་ལ་གཡོ་ཞིང་མངོན་དུ་ཕྱོགས་པར་འགྱུར་གྱི་ཡུལ་དབང་་་
ཡིད་བྱེད་སོགས་ཉེ་བ་ཙམ་གྱིས་སེམས་ཡུལ་ལ་གཡོ་བ་ཡང་མ་ཡིན་ཏེ།
སྐབས་འགར་དེ་དག་དམིགས་ཀྱང་སེམས་མི་སྐྱེ་བ་མཐོང་བའི་ཕྱིར་རོ།
གཞན་ཡང་ཡུལ་དབང་སོགས་ནི་སེམས་མ་སྐྱེས་པ་བསྐྱེད་པར་བྱེད་་་་
པའི་ཐབས་ཙམ་ཡིན་པས་སེམས་མ་འོངས་པ་ལ་བྱ་བ་བྱེད་པ་ཡིན་ལ།
སེམས་མངོན་པར་འདུ་བྱེད་པ་ནི་སེམས་སྐྱེས་ཟིན་ཡུལ་ལ་ཕྱོགས་་་་་་
པར་བྱེད་པ་ཡིན་པས་ད་ལྟར་བའི་སེམས་ལ་བྱ་བ་བྱེད་པ་ཡིན་པའི་་་་
ཕྱིར་ཡང་ཡུལ་དབང་སོགས་མངོན་པར་འདུ་བྱེད་པར་རུང་བ་མ་་
ཡིན་ནོ། །ཅི་སྟེ་སེམས་ཡུལ་ལ་གཡོ་བར་བྱེད་པ་སེམས་མངོན་པར་
•52.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདུ་བྱེད་པའི་དོན་ཡིན་ལ་དེ་ཡང་སེམས་པ་ཁོ་ནའི་བྱ་བ་ཡིན་ན
སེམས་བྱུང་གཞན་རྣམས་ལ་མཚན་ཉིད་དེ་མེད་པའི་ཕྱིར་འདུ་བྱེད་་་་་
མ་ཡིན་པར་འགྱུར་རོ་ཞེ་ན་ཉེས་པ་མེད་དེ། སེམས་བྱུང་གཞན་རྣམས་
ཀྱིས་ཀྱང་རང་དབང་དུ་སེམས་ཡུལ་ལ་གཡོ་བར་མི་བྱེད་ཀྱང་སེམས་་་
པའི་གྲོགས་བྱས་པའི་སྒོ་ནས་བྱ་བ་དེ་བྱེད་པའི་ཕྱིར་རོ། །ལྡན་པ་མ་
ཡིན་པའི་འདུ་བྱེད་རྣམས་ལ་སེམས་མངོན་པར་འདུ་བྱེད་པའི་མཚན་
ཉིད་མི་ལྡན་ཡང་འདུ་བྱེད་ཀྱི་ཕུང་པོར་བཞག་པ་ནི་མཚུངས་པར་
ལྡན་པའི་འདུ་བྱེད་རྣམས་དང་ཆོས་དངོས་མ་ཡིན་པ་མངོན་པར་
འདུ་བྱེད་པ་པོའམ་ཀུན་ནས་ཉོན་མོངས་པ་དང་རྣམ་པར་བྱང་བ་་
པོའི་བདག་ཏུ་འཁྲུལ་བའི་གཞིར་གཅིག་པའི་ཕྱིར་རོ། །དེ་ཡང་དད་
སོགས་ཀྱིས་སེམས་རྣམ་པར་( ༢ ༤ན)བྱང་བ་དང་ཆགས་སོགས་་་་་
ཀྱིས་ཀུན་ནས་ཉོན་མོངས་པར་བྱས་པའི་གནས་སྐབས་ལ་བདག་ཀུན་
ནས་ཉོན་མོངས་སོ་རྣམ་པར་བྱང་ངོ་ཞེས་སྒྲོ་འདོགས་ཤིང་ལྡན་པ་མ་་
ཡིན་པའི་འདུ་བྱེད་རྣམས་ཀྱང་གནས་སྐབས་དེ་དག་ཏུ་འདུས་པའི་་་་
ཕྱིར་རོ།།
ལྔ་པ་རྣམ་ཤེས་ཀྱི་ཕུང་པོའི་མཚན་ཉིད་ལ་དྲི་བ་ནི། རྣམ་པར་ཤེས་
པའི་ཞེས་པའོ། །ལན་ནི་ཡུལ་རྣམ་པར་ཤེས་པར་བྱེད་པའི་མཚན་ཉིད་
ཅན་ནོ། །དེ་རྒྱས་པར་བཤད་པ། མིག་ལ་བརྟེན་པའི་རྣམ་ཤེས་གང་
གིས་གཟུགས་རྣམས་རྣམ་པར་ཤེས་པར་བྱེད་ཅེས་པ་ནི་ཡིད་ལ
བརྟེན་པ་གང་གི་ཆོས་རྣམས་ཀྱང་རྣམ་པར་ཤེས་པར་བྱེད་ཅེས་སྦྱར་་་་
རོ༑ །ཀྱང་གི་སྒྲ་ནི་ཕན་ཚུན་བསྡུ་བ་སྟེ། གཟུགས་རྣམ་པར་ཤེས་པ་ཁོ་
·53·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ན་རྣམ་ཤེས་མ་ཡིན་གྱི་སྒྲ་ལ་སོགས་པ་རྣམ་པར་ཤེས་པ་ཡང་ངོ་ཞེས་་
པའོ༑།ཅི་སྟེ་སེམས་ལས་བྱུང་བའི་ཆོས་རྣམས་ཀྱིས་ཀྱང་གཟུགས་སྒྲ་ལ་
སོགས་པའི་ཡུལ་རྣམས་རྣམ་པར་ཤེས་པ་ལྟ་བུ་མ་ཡིན་ནམ་ཇི་ལྟར་ན་
དེ་དག་ཀྱང་རྣམ་པར་ཤེས་པར་མི་འགྱུར་ཞེ་ན། བརྒལ་བ་འདི་ལ་
སེམས་དང་སེམས་ལས་བྱུང་བ་རྣམས་ཀྱི་ཁྱད་པར་མ་བསྟན་པར་་་་་་
ལན་གདབ་དཀའ་བའི་ཕྱིར་རེ་ཞིག་དེ་དག་གི་ཁྱད་པར་བརྗོད་པར་་་
བྱའི་དཔྱོད་ལྡན་དག་ཉོན་ཅིག །ཇི་སྐད་དུ་དབུས་མཐར། དེ་ལ་དོན་
མཐོང་རྣམ་པར་ཤེས། །དེ་ཡི་ཁྱད་པར་སེམས་ལས་བྱུང༌། །ཞེས་དོན་
ཙམ་མཐོང་བ་སེམས་དང་དོན་གྱི་ཁྱད་པར་མཐོང་བ་སེམས་ལས་་
བྱུང་བས་བཤད་པ་ལ། སྔ་རབས་པ་དག་གཉིས་ཀས་ཀྱང་གཉིས་ཀ་མ་
རིག་ན་དམིགས་རྣམ་མཚུངས་པ་ཉམས་ཤིང་རིག་ན་སེམས་སེམས་་་་་་
བྱུང་གི་ཁྱད་པར་དབྱེ་བར་དཀའོ་ཞེས་རྩོད་པ་བཀོད་ནས། །གཉིས་
ཀས་གཉིས་ཀ་རིག་ཀྱང་སེམས་ཀྱིས་དོན་གྱི་ངོ་བོ་རང་སྟོབས་ཀྱིསས་
རིག་ལ་ཁྱད་པར་གཞན་སྟོབས་ཀྱིས་རིག་ཅིང་སེམས་བྱུང་གིས་དེ་
ལས་( ༢༤བ)བཟློག་པས་སྐྱོན་མེད་དོ་ཞེས་སོགས་སྤྲོས་པ་དང
བཅས་ནས་འཆད་དོ། །འདིར་ནི་སེམས་ཀྱིས་དོན་གྱི་ངོ་བོ་ཙམ་རིག་
གྱི་ཁྱད་པར་མི་རིག་ཅིང་སེམས་བྱུང་གིས་ཁྱད་པར་ཙམ་རིག་གི་ངོ་བོ་
རིག་པ་དེ་དག་ཁྱད་མེད་དུ་མི་འགྱུར་ཞིང་། དེ་ལྟར་ན་ཡང་དམིགས་
པ་མི་མཚུངས་པ་མི་འགྱུར་ཏེ་དམིགས་པ་གཅིག་ལ་ཤེས་རིག་སོ་སོའི་་
རྣམ་པ་མི་འདྲ་བ་དུ་མ་ཡོངས་སུ་གཅོད་པར་དམིགས་ཏེ་དཔེར་ན་་་་
སྐྱེས་བུ་གཅིག་གི་གཟུགས་ལ་དགྲ་གཉེན་གཉིས་ཀྱི་ཤེས་པས་སྡུག་པ་་
•54·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱུང་རྣམས་གཟུང་རྣམ་ཡང་མི་འདྲ་ན་ཅི་ལྟར་ན་དེ་དག་དམིགས་པ་་
མཚུངས་པར་འགྱུར་ཞེ་ན། ཡང་དག་པར་ཤེས་པའི་དམིགས་པ་རྡུལ་
ཙམ་ཡང་ཁས་མི་ལེན་ན་སེམས་སེམས་བྱུང་དམིགས་པ་མཚུངས་པར་
ཁས་ལེན་པ་ལྟ་སྨོས་ཀྱང་ཅི་དགོས། དེ་ལྟ་ན་ཡང་ཀུན་རྫོབ་ཏུ་ཤེས་པ་
ལས་ཕྱི་རོལ་ཏུ་ཆད་པ་ལྟ་བུ་གཅིག་པུར་སྣང་བ་གང་ཡིན་པ་འདི་
ཉིད་འཇིག་རྟེན་གྱི་ཐ་སྙད་དང་མཐུན་པར་དམིགས་པར་འཇོག་ཅིང་།
རྣམ་པ་ནི་འདིར་མདོ་སྡེ་བ་ལྟར་ཡུལ་གྱི་རྣམ་པ་ལ་མི་བྱེད་དེ་ཤེས་པ་་
ལ་སྣང་བ་ལས་མ་གཏོགས་པའི་ཡུལ་གྱི་རྣམ་པ་མེད་ཅིང་། དེ་ལས་མ་
གཏོགས་པའི་ཡུལ་དང་དམིགས་པ་མེད་པའི་ཕྱིར་རོ། །དེ་བས་ན།
ཤེས་པའི་འཛིན་སྟངས་ལ་རྣམ་པར་བྱེད་ཅིང་ཤེས་པའི་འཛིན་སྟངས་
མི་འདྲ་བ་ལ་གཟུང་བའི་རྣམ་པ་ཐ་དད་པ་ཞེས་བྱའོ། །གཟུང་རྣམ་ནི་
གཟུང་བྱའི་ཡུལ་དུ་སྣང་བ་འདི་མ་ཡིན་ན་ཇི་ལྟར་ཤེས་པའི་འཛིན་་་་་
སྟངས་སུ་འཐད་ཅེ་ན། གཟུང་བའི་སྒྲ་ནི་ལས་དང་བྱ་བ་གཉིས་ཀ་ལ་
འཇུག་པས་གཟུང་བར་བྱ་བས་ན་གཟུང་རྣམ་ཞེས་ལས་ལ་སྦྱར་ན་དེ་་
ལྟར་ཡིན་ཡང་འདིར་གཟུང་བའི་ངོ་བོ་ནི་གཟུང་རྣམ་ཞེས་བྱ་བ་ལ་
སྦྱར་བས་སྐྱོན་མེད་དོ། །དེ་ལ་དོན་གྱི་ངོ་བོ་ནི་གང་ཁྱད་པར་ནི་གང་
ཞེ་ན། གཞན་དག་ཆོས་ཅན་ནམ་དེ་ལ་ངོ་བོ་དང་ཆོས་སམ་བརྟེན་པ་
· ལ་ཁྱད་པར་དུ་འདོད་ཀྱང་དེ་ནི་འཐད་པ་མ་ཡིན་ཏེ། ཁྱད་པར་དང་
ཁྱད་པར་ཅན་ནམ་ཆོས་དང་ཆོས་ཅན་དག་ནི་དབང་པོའི་ཤེས་པ་་་་་་
འཁོར་དང་བཅས་པའི་ཡུལ་དུ་རུང་བ་མ་ཡིན་ཏེ། སྐྱེས་བུའི་འདོད་པ་
ཙམ་གྱིས་བཞག་པས་དོན་ལ་མ་གྲུབ་པའི་ཕྱིར་རོ། །དེ་སྐད་དུ་ཡང་
56.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམ་འགྲེལ་ལས། ཁྱད་པར་དང་ནི་ཁྱད་( ༢༥བ) པར་ཅན། །བརྗོད་
པར་འདོད་པས་གཞན་དབང་ཕྱིར། །ཞེས་དང༌། ཚད་མ་ཀུན་ལས་
བཏུས་པར་ཡང་། དུ་མའི་ངོ་བོ་ཆོས་ཅན་ནི། །དབང་པོ་ལས་རྟོགས་
སྲིད་མ་ཡིན། །ཞེས་གསུངས་པ་ཡིན་ནོ། །དེ་བས་ན་སྐྱེ་མཆེད་ཀྱི་རང་
གི་མཚན་ཉིད་རྣམས་ནི་དོན་གྱི་ངོ་བོ་ཡིན་ལ་རྫས་ཀྱི་རང་གི་མཚན་་་་་
ཉིད་རྣམས་ནི་ཁྱད་པར་ཡིན་ཞེས་བྱ་བར་རྟོགས་སོ། །དེ་ལ་གཟུགས་
ཀྱི་བྱེ་བྲག་ཇི་སྙེད་པ་ཀུན་གཟུགས་ཀྱི་སྐྱེ་མཆེད་ཅེས་བྱ་བའི་སྐྱེ་མཆེད་
ཀྱི་རང་མཚན་གཅིག་ཡིན་ལ་དེ་བཞིན་དུ་སྒྲ་དང་དྲི་དང་རོ་དང་རེག་
བྱ་ཇི་སྙེད་པ་ཀུན་དེ་དང་དེའི་སྐྱེ་མཆེད་ཀྱི་རང་མཚན་རེ་རེ་ཁོ་ན་
མིན་ནོ། །གཟུགས་ཀྱི་ནང་ཚན་གྱི་སྔོན་པོ་དང་སེར་པོ་ལ་སོགས་པ་
དང་དེ་ཡང་ཡིད་དུ་འོང་བ་དང་མི་འོང་བ་སོགས་དང་། སྒྲའི་ཁྱད་
པར་ཆུ་སྒྲ་དང་རླུང་སྒྲ་ལ་སོགས་པ་དང་དེ་ཡང་སྙན་པ་དང་མི་སྙན་་་
པ་ལ་སོགས་པ་རྣམས་ནི་རྫས་ཀྱི་རང་གི་མཚན་ཉིད་ཅེས་བྱའོ། །
བཤད་མ་ཐག་པའི་མཚན་ཉིད་ཅན་གྱི་དོན་གྱི་ངོ་བོ་དང་ཁྱད་པར་དེ་
དག་ཀྱང་སེམས་དང་སེམས་ལས་བྱུང་བ་རྣམས་ཀྱིས་རིག་གོ་ཞེས་བྱ་་་
བའི་དོན་ཡང་ངོ་བོ་དང་ཁྱད་པར་ཡོངས་སུ་གཅོད་པ་ཡིན་ལ། ཡོངས་
སུ་གཅོད་པའི་དོན་ཡང་དེ་དང་དེའི་ལྡོག་པ་ལས་ངེས་པ་འདྲེན་པ་ལ་
བྱའི་ངོ་བོ་དང་ཁྱད་པར་གྱི་རྫས་ཀྱི་ངོ་བོ་རིག་པ་ཙམ་ལ་ནི་མི་བྱ་སྟེ།
དེ་ལྟ་ན་ཡུལ་གཅིག་གི་དོན་གྱི་ངོ་བོ་དང་ཁྱད་པར་གྱི་རྫས་དབྱེར་་་་་་
མེད་པའི་ཕྱིར། གཉིས་ཀས་ཀྱང་གཉིས་ཀ་རིག་པས་སེམས་ཀྱིས་ནི་ངོ་
བོ་ཙམ་རིག་ལ་སེམས་ལས་བྱུང་བ་རྣམས་ཀྱིས་ནི་ཁྱད་པར་རིག་གོ་་་་་
··57·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་བྱ་བའི་དབྱེ་བ་མི་འཐད་པར་འགྱུར་རོ། །རང་སྟོབས་དང་གཞན
སྟོབས་ཀྱིས་རིག་པས་སྐྱོན་མེད་ཅེས་སྨྲ་བར་ནུས་པ་མ་ཡིན་ཏེ། དབུས་
མཐའི་འགྲེལ་པར། དོན་ཙམ་མཐོང་བའི་རྣམ་པར་ཤེས་པའོ་ཞེས་
དང་༑ དེའི་འགྲེལ་བཤད་དུ། ཙམ་ཞེས་བྱ་བ་ནི་ཁྱད་པར་དགག་པའི་
དོན་ཏེ་བྱེ་བྲག་མི་འཛིན་གྱི་དངོས་པོའི་ངོ་བོ་ཙམ་དམིགས་སོ་ཞེས་བྱ་
(༢༦ན)བའི་ཐ་ཚིག་གོ །ཞེས་གསུངས་པས་སེམས་ཀྱིས་དོན་གྱི་ཁྱད་
པར་རིག་པ་བཀག་པའི་ཕྱིར་རོ། །གཞན་ཡང་སྨན་དང་སྦྱར་བའི་
བཏུང་བས་ནད་ཞི་བ་སྨན་དང་འགྲོགས་པའི་སྟོབས་ཀྱིས་ཡིན་ཞིང
སྨན་གྱིས་ནད་ཞི་བ་རང་སྟོབས་ཡིན་ཡང་གཉིས་ཀས་ཀྱང་ནད་ཞི་
བར་བྱེད་པ་ལ་ཁྱད་པར་མེད་པའི་ཕྱིར་སྨན་དང་སྦྱར་བའི་བཏུང་བ་་
ལ་ནད་ཞི་བའི་ནུས་པ་མེད་ལ་སྨན་ལ་ཡོད་ཅེས་བརྗོད་མི་ནུས་པ
ལྟར་རང་སྟོབས་གཞན་སྟོབས་གང་ཡིན་ཡང་སླ་སྟེ་གཉིས་ཀས་ཀྱང་་་་་
ངོ་བོ་དང་ཁྱད་པར་གཉིས་ཀ་རིག་པའི་ཕྱིར། དེ་ལ་དོན་མཐོང་རྣམ་
པར་ཤེས། །དེ་ཡི་ཁྱད་པར་སེམས་ལས་བྱུང༌། །ཞེས་པའི་དབྱེ་བ་འདི་
མི་འཐད་པའི་ཉེས་པ་སོ་ན་འདུག་གོ །ཡུལ་དེ་ལ་ངེས་པ་དྲངས་པ་
དང་མ་དྲངས་པ་ལས་ཡུལ་དེ་མཐོང་བ་དང་མ་མཐོང་བར་ཡང་
འཇིག་རྟེན་དང་བསྟན་བཅོས་གཉིས་ཀ་ལས་གྲགས་ཏེ། འཇིག་རྟེན་
ན་ཡང་ཡིད་ཡུལ་གཞན་ལ་ཡེངས་པའི་གནས་སྐབས་སུ་གཟུགས་དང
སྒྲ་ལ་སོགས་པ་མངོན་སུམ་གྱིས་ཉམས་སུ་མྱོང་བའི་དོན་འགའ་ཞིག་་་
ཀྱང་ཁོ་བོས་མ་མཐོང་མ་ཐོས་ཞེས་བརྗོད་པ་མཐོང་། བསྟན་བཅོས་
ལས་ཀྱང་། དེ་མ་མཐོང་བར་དེ་མི་མཐོང༌། །ཞེས་གཞན་དབང་བྱིས
•58.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་བློའི་ཡུལ་མིན་ཞིང་འཕགས་པའི་རྗེས་ཐོབ་ཀྱི་ཡུལ་ཡིན་པ་དང་།
ཀུན་བཏགས་བྱིས་པའི་བློའི་ཡུལ་དུ་བཞག་པ་སོགས་ཀྱང་དེ་དང་དེ་་་
ལ་ངེས་པ་འདྲེན་ནུས་པ་དང་མི་ནུས་པ་ཁོ་ནས་ཡིན་ནོ། །དེ་ལྟ་ན་
ཡང་རྣམ་ཤེས་ཀྱིས་ནི་ཇི་སྐད་བཤད་པའི་སྐྱེ་མཆེད་ཀྱི་རང་གི་མཚན་་
ཉིད་ལ་ངེས་པ་འདྲེན་ལ་རྫས་ཀྱི་རང་གི་མཚན་ཉིད་ལ་མ་ཡིན་ནོ
ཞེས་བྱ་བ་འདི་གང་ལས་ཤེ་ན་ལུང་རིགས་ལས་ཏེ། དེ་ལ་རེ་ཞིག་ལུང་
ནི་སློབ་དཔོན་དབྱིག་གཉེན་གྱིས། གང་ཡང་སྐྱེ་མཆེད་ཀྱི་རང་གི་
མཚན་ཉིད་ལ་ནི་སོ་སོ་རང་གི་མཚན་( ༢༦བ) ཉིད་ཀྱི་ཡུལ་ཅན
ཡིན་གྱི་རྫས་ཀྱི་རང་གི་མཚན་ཉིད་ལ་མ་ཡིན་ནོ་ཞེས་དབང་ཤེས་་་་་་་་
རྣམས་སྐྱེ་མཆེད་ཀྱི་རང་མཚན་གྱི་ཡུལ་ཅན་དུ་བཤད་ཀྱི་རྫས་ཀྱི་རང་་
མཚན་གྱི་ཡུལ་ཅན་མ་ཡིན་པར་བཤད་པའི་ཕྱིར་རོ། །རིགས་པ་ཡང་
ཡོད་དེ་མིག་གི་རྣམ་པར་ཤེས་པ་ནི་སྔོན་པོ་དང་སེར་པོ་ལྟ་བུ་རྫས་ཀྱི་་
རང་མཚན་རེ་རེ་བའི་ཡུལ་ཅན་མ་ཡིན་ཏེ་སྔོ་སེར་སོགས་ཁ་དོག་གི་་་་
རྫས་མི་འདྲ་བ་དུ་མ་ཅིག་ཅར་ཉེ་བ་ན་ཀུན་ཐུན་མོང་དུ་འཛིན་པའི་་་
ཕྱིར་རོ། །ཅི་སྟེ་འདི་སྔོ་སེར་སོགས་རྫས་སོ་སོར་ངེས་པ་རྣམས་ཀྱི་ཡུལ་
ཅན་དུ་ངེས་ན་ཀུན་ཐུན་མོང་དུ་འཛིན་པ་དེ་རིགས་པ་མ་ཡིན་ཏེ།
དཔེར་ན་དབང་པོ་ལྔ་པོ་ཡུལ་སོ་སོར་ངེས་པའི་ཡུལ་ཅན་ཡིན་པས་་་་་
གཅིག་གི་ཡུལ་གཅིག་གིས་མི་འཛིན་པ་བཞིན་ནོ། །དེ་བས་ན་སྔོན་པོ་
དང་སེར་པོ་ལ་སོགས་པའི་རྫས་རེ་རེ་བ་རྣམས་ནི་མིག་གི་རྣམ་པར་་་་
ཤེས་པའི་ངེས་པའི་ཡུལ་མ་ཡིན་ཏེ། དེ་དག་ཡུལ་དུ་མེད་པར་ཡང་
གཟུགས་ཀྱི་སྐྱེ་མཆེད་གཞན་ལས་དེ་འབྱུང་བའི་ཕྱིར་རོ། །ཅི་སྟེ་སྔོ་
•59.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སེར་ལ་སོགས་པའི་རྫས་རེ་རེ་བ་དེ་དག་མེད་ཀྱང་མིག་ཤེས་གཞན་་
འབྱུང་ཡང་དེ་དག་ཉིད་འཛིན་པའི་མིག་ཤེས་ནི་དེ་དག་མེད་པར་མི་་
འབྱུང་བས་མིག་གི་རྣམ་པར་ཤེས་པ་ཇི་ཙམ་གྱི་ཡུལ་མ་ཡིན་ཡང་བྱེ་
བྲག་གི་ཡུལ་དུ་ངེས་སོ་ཞེ་ན། སེར་པོ་འཛིན་པའི་མིག་གི་རྣམ་ཤེས་
གང་ཡིན་པ་དེ་ཡང་སེར་པོ་ཁོ་ནའི་ཡུལ་ཅན་དུ་ངེས་པ་མ་ཡིན་ཏེ།
རྐྱེན་ཡོད་ན་སྔོན་པོ་ལ་སོགས་པ་གཞན་ཡང་འཛིན་པའི་ཕྱིར་རོ། །དེ་
བས་ན་སྔོ་སེར་ལ་སོགས་པའི་རྫས་རེ་རེ་བ་རྣམས་ནི་མིག་གི་རྣམ
པར་ཤེས་པའི་ངེས་པའི་ཡུལ་མ་ཡིན་གྱི་འོན་ཀྱང་གང་ཞིག་ཡུལ་དུ་་་་་
མེད་ན་མིག་གི་རྣམ་པར་ཤེས་པ་གཏན་མི་འབྱུང་བ་དེ་ནི་དེའི་ངེས་་་་་
པའི་ཡུལ་ཡིན་ཏེ། དེ་ཡང་གང་ཞེ་ན། སྔོ་སེར་སོགས་རྫས་ཀུན་ལ་ཁྱབ་
པའི་གཟུགས་ཀྱི་སྐྱེ་མཆེད་གང་ཡིན་པའོ། །གཟུགས་ཀྱི་སྐྱེ་མཆེད་
(༢༧ན)འགའ་ཡང་ཡུལ་དུ་མེད་པར་ནི་མིག་གི་ཤེས་པ་འགའ་ཡང་
སྐྱེ་བར་མ་དམིགས་སོ། །དེ་བས་ན་དེ་ནི་དེ་ཁོ་ནའི་ཡུལ་ཅན་ཡིན་ནོ། །
ཅི་སྟེ་སྔོ་སེར་སོགས་ལས་མ་གཏོགས་པའི་གཟུགས་ཀྱི་སྐྱེ་མཆེད་ཡོད་་་
ན་གཟུགས་ཀྱི་སྤྱི་རྫས་གྲུབ་ཁས་བླངས་པར་འགྱུར་ལ། མེད་ན་སྔོ་སེར་
སོགས་ཀྱི་རྫས་ཉིད་མིག་ཤེས་ཀྱི་ཡུལ་མིན་པས་དཔྱད་པ་རྣམས་དོན་
མེད་དོ་ཞེ་ན། སྔོ་སེར་སོགས་ལས་མ་གཏོགས་པའི་གཟུགས་ཀྱི་སྐྱེ་
མཆེད་མིག་ཤེས་ཀྱི་གཟུང་བྱའི་ཡུལ་དུ་ཡོད་པར་ཁས་བླངས་ན་ཉེས་་་
པ་སྔ་མ་ཁོ་ནར་འགྱུར་ཡང་དེ་ནི་མི་འདོད་ཀྱི། འོན་ཀྱང་མིག་གི་རྣམ་
པར་ཤེས་པའི་ཡུལ་ནི་གཉིས་ཏེ་གཟུང་བར་བྱ་བ་དང་། ཞེན་པར་བྱ་
བའམ་ཡོངས་སུ་གཅད་པར་བྱ་བའི་ཡུལ་ལོ། །དང་པོ་ནི་སྔོ་སེར་ལ་
·60·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་པའི་རྫས་རྣམས་ཡིན་ཏེ་དེ་དག་ལས་མ་གཏོགས་པའི་མིག་་་་་
ཤེས་ཀྱི་གཟུང་བྱ་མ་དམིགས་པའི་ཕྱིར་རོ། །དེ་དག་ཡོངས་སུ་གཅད་
པར་བྱ་བའི་ཡུལ་ནི་མ་ཡིན་ཏེ་འདི་ལྟར། མིག་ཤེས་ཀྱིས་སྔོན་པོ་
མཐོང་བ་ན་འདི་གཟུགས་སོ་སྙམ་དུ་ངེས་པ་དང་སྔོན་པོའི་སྙམ་དུ་་་་
ངེས་པ་གཉིས་སྐྱེ་བ་ན་དང་པོ་ནི་མིག་ཤེས་ཀྱི་ནུས་པ་ཡིན་ཏེ་ཁྱད་
པར་མ་ཕྱེ་བར་གཟུགས་ཙམ་དུ་ཡོངས་སུ་གཅོད་པའི་ཕྱིར་རོ། །གཉིས་
པ་ནི་སེམས་ལས་བྱུང་བ་རྣམས་ཀྱི་ནུས་པ་ཡིན་ཏེ། གཟུགས་ཀྱི་ཁྱད་
པར་ཡོངས་སུ་གཅོད་པར་བྱེད་པའི་ཕྱིར་རོ། །དེ་བས་ན་མིག་ཤེས་ཀྱི་
ཡོངས་སུ་གཅད་པར་བྱ་བའི་ཡུལ་ནི་སྔོ་སེར་སོགས་རྫས་ཀུན་གྱི་སྟེང་
ན་ཡོད་པའི་གཟུགས་ཀྱི་སྐྱེ་མཆེད་ཀྱི་ལྡོག་པ་ཡིན་ཏེ་དེས་དེ་ལ་ངེས་་་་
པ་འདྲེན་ཅིང་ཡོངས་སུ་གཅོད་པའི་ཕྱིར་རོ། །དེ་ཉིད་གཟུགས་ཀྱི་
དོན་གྱི་ངོ་བོ་ཞེས་ཀྱང་སྟེ། གཟུགས་སྔོ་འམ་སེར་ཡིད་དུ་འོང་ངམ་མི་
འོང་ཞེས་སོགས་ཁྱད་པར་དཔྱད་པའི་གཞི་ཡིན་པའི་ཕྱིར་རོ། །དེ་བས་
ན་མིག་གི་རྣམ་པར་ཤེས་པ་དང་དེའི་འཁོར་( ༢༧བ) གྱི་སེམས་བྱུང་
རྣམས་ཀྱི་གཟུང་བྱའི་ཡུལ་ནི་སྔོ་སེར་སོགས་རྫས་ཀྱི་རང་མཚན་
རྣམས་ཡིན་ལ། ཡོངས་སུ་གཅད་པར་བྱ་བའི་ཡུལ་ནི་སྐྱེ་མཆེད་ཀྱི་རང་
མཚན་ནམ་དོན་གྱི་ངོ་བོ་དང་ཁྱད་པར་རྣམས་ཡིན་ནོ་ཞེས་ཁོང་དུ་་་་་
ཆུད་པར་བྱའོ། །གང་ཡང་མིག་གི་རྣམ་པར་ཤེས་པས་ནི་གཟུགས་ཀྱི་
ངོ་བོ་ཡོངས་སུ་གཅོད་ལ་མིག་ཤེས་འཁོར་གྱི་ཚོར་བ་ལ་སོགས་པ་་་་་་་་
སེམས་བྱུང་རྣམས་ཀྱིས་གཟུགས་ཀྱི་ངོ་བོ་ཡོངས་སུ་གཅོད་པར་མི་་་
ནུས་ཞེས་བྱ་བ་འདི་གང་ལས་ཤེ་ན་རིག་པ་ལས་ཏེ། མིག་ལ་བརྟེན་
·61·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་རྣམ་པར་ཤེས་པ་དེས་ནི་གཟུགས་ཀྱི་ངོ་བོ་ཡོངས་སུ་གཅོད་པར་་
ནུས་པ་ཡིན་ཏེ་གཟུགས་འཛིན་པའི་ཤེས་རིག་ཀུན་གྱི་ནང་ན་གཙོ་
བོར་གྱུར་པའི་ཕྱིར་ཏེ། ཤེས་རིག་གཞན་རྣམས་ནི་དེ་ལ་བརྟེན་ནས་
གཟུགས་འཛིན་པ་ཡིན་པའི་ཕྱིར་རོ། །དེའི་འཁོར་གྱི་ཚོར་བ་ལ་སོགས་
པའི་སེམས་བྱུང་གིས་ནི་གཟུགས་ཀྱི་ཁྱད་པར་ཙམ་ཡོངས་སུ་གཅོད་་་་
ནུས་ཀྱི་ངོ་བོ་ནི་མ་ཡིན་ཏེ་གཟུགས་འཛིན་པའི་རྣམ་ཤེས་ལ་བརྟེན་་་་་
ནས་བྱུང་བས་དེའི་འཁོར་དུ་གྱུར་པས་ཕལ་པ་ཡིན་པའི་ཕྱིར་རོ། །
དཔེར་ན་འཁོར་ལོས་བསྒྱུར་བའི་རྒྱལ་པོ་ནི་རྣམ་སྨིན་གྱི་སྟོབས་ཀྱིས་་་
དེའི་རྒྱལ་སྲིད་ལ་ལོངས་སྤྱོད་བྱེད་དུ་སྐྱེས་པས་རྒྱལ་སྲིད་ཀྱི་ལོངས་་་་་་
སྤྱོད་ཀྱི་གཙོ་བོ་དག་ལ་ལོངས་སྤྱོད་ཅིང་། དེའི་འཁོར་བློན་པོ་ལ་
སོགས་པ་དག་ནི་དེའི་སྟོབས་ཀྱིས་རྒྱལ་སྲིད་ལ་ལོངས་སྤྱོད་ཀྱང
ལོངས་སྤྱོད་ཀྱི་ཁྱད་པར་དག་ལ་ལོངས་སྤྱོད་ཀྱི་གཙོ་བོ་རྣམས་ལ་ནི་མ་
ཡིན་པ་ལྟ་བུའོ། །མིག་ལ་བརྟེན་པའི་སེམས་དང་སེམས་ལས་བྱུང་བའི་
ཁྱད་པར་ཇི་སྐད་བཤད་པ་ལ་དཔགས་ནས་དབང་པོ་ལྷག་མ་བཞི་ལ་་
བརྟེན་པའི་སེམས་དང་སེམས་བྱུང་རྣམས་ཀྱི་ཁྱད་པར་ཡང་རྟོགས་་་་་་
པར་བྱའོ། །ཀུན་གཞི་དང་ཉོན་མོངས་པ་ཅན་གྱི་ཡིད་དང་ཡིད་ཀྱི་
རྣམ་པར་ཤེས་པ་རྣམས་ཀྱང་རང་ཡུལ་གྱི་དོན་གྱི་ངོ་བོ་ཙམ་ཡོངས་སུ་
གཅོད་པར་བྱེད་པ་ཡིན་ཏེ་དབང་པོའི་( ༢༨ན)རྣམ་པར་ཤེས་པ་་་་་་
རྣམས་དང་རྣམ་པར་ཤེས་པར་ཁྱད་པར་མེད་པའི་ཕྱིར་ཞེས་རང་
བཞིན་ཁྱད་མེད་ཀྱི་རྟགས་ལས་རྗེས་སུ་དཔག་གོ །ཀུན་གཞི་དང་ཉོན་
ཡིད་ཀྱི་མཚན་གཞི་ནི་ལུང་ལ་བརྟེན་ནས་འོག་ཏུ་སྒྲུབ་པར་བྱེད་དོ།
·62·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེ་ལྟར་ན་སེམས་དང་སེམས་ལས་བྱུང་བ་རྣམས་ཀྱི་ཁྱད་པར་ནི་བློ་་་་་
གྲོས་ཀུ་ཤའི་རྩེ་མོ་ལྟར་རྣོ་ཞིང་ཕྲ་བའི་མཁས་པ་དག་ཁོ་ནའི་སྤྱོད
ཡུལ་ཡིན་ཏེ། ཁོ་བོས་ཇི་སྐད་བཤད་པ་ལྟ་བུའི་རིགས་པ་ཕྲ་ཞིང་ཕྲ་བ་
དག་གི་རྗེས་སུ་འབྲངས་ནས་རྟོགས་པར་བྱ་བ་ཡིན་པའི་ཕྱིར་རོ། །བློ་
གྲོས་ཀྱི་འཇུག་པ་རྩིང་པོ་དག་གིས་ནི་རྣམ་པ་ཀུན་དུ་སྤྱོད་ཡུལ་མ་་་
ཡིན་ཏེ་མཛོད་འགྲེལ་དུ། སེམས་དང་སེམས་ལས་བྱུང་བ་དག་གི་བྱེ་
བྲག་ནི་ཕྲ་བས་དེ་ནི་རེ་ཞིག་ཏུ་རྒྱུན་རྣམས་ལ་ཡང་དཔྱད་པར་དཀའ་
ན་སྐད་ཅིག་མ་དག་ལ་ལྟ་སྨོས་ཅི་དགོས་སོ། །ཞེས་སོགས་གསུངས་པ་
ལྟ་བུའོ།།
ཁམས་ཀྱི་མཚན་ཉིད་བསྟན་པ།
གཉིས་པ་ཁམས་ཀྱི་མཚན་ཉིད་ལ་དབང་པོ་ཡུལ་རྣམ་པར་
ཤེས་པའི་ཁམས་ཀྱི་མཚན་ཉིད་དང་གསུམ་ལས། དང་པོ་ལ་དྲི་བ་ནི་
མིག་གི་ཁམས་ཞེས་སོ། །ལན་ནི་དང་པོ། ཉེར་སྤྱོད་འཛིན་པ་ཁམས་ཀྱི་
དོན་དུ་བསྟན་པ་ནི་འདས་པའི་མིག་གང་གིས་གཟུགས་རྣམས་མཐོང་
བར་གྱུར་པ་དང་ད་ལྟར་གྱི་མིག་གིས་གཟུགས་རྣམས་མཐོང་བ་གང་་་
ཡིན་པ་དེ་དག་ནི་མིག་གི་རྣམ་པར་ཤེས་པའི་ཉེར་སྤྱོད་གནས་ཀྱི་སྒོ་་་་
ནས་བཟུང་ཟིན་པ་དང་འཛིན་བཞིན་པ་ཡིན་པའི་ཕྱིར་མིག་གི་
ཁམས་ཞེས་བྱའོ། །དེ་གཉིས་ནི་མིག་ཀྱང་ཡིན་ལ་དེའི་ཁམས་ཀྱང་ཡིན་
པས་མིག་གི་ཁམས་ཞེས་གཞི་མཐུན་དུ་སྦྱར་རོ། །མིག་མ་འོངས་པ་ནི་
ཉེར་སྤྱོད་འཛིན་པར་མ་ངེས་ཕྱིར་མ་སྨོས་སོ། །ས་བོན་ལ་ཁམས་ཀྱི་
63.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དོན་དུ་བསྟན་པ་ནི་མིག་དེའི་ས་བོན་བསགས་པ་གང་ལས་མ་འོངས་་
པ་ན་མིག་འགྲུབ་པར་འགྱུར་བ་ད་ལྟ་ནུས་པའི་ངོ་བོར་གནས་པ་དང་
རྣམ་པར་སྨིན་པ་ཀུན་གཞི་རྣམ་པར་ཤེས་པ་གང་ལས་ད་ལྟར་མིག་་་་་་
གྲུབ་ཟིན་པ་( ༢༨བ)གང་ཡིན་པ་དེ་དག་ལ་ཡང་མིག་གི་ཁམས་
ཞེས་བྱ་སྟེ་མིག་མངོན་གྱུར་པ་འབྲས་བུར་འཛིན་པའི་ཕྱིར་རོ། །དེའི
ཕྱིར་དེ་དག་ལ་མིག་དང་འབྲེལ་བའི་ཁམས་ལ་མིག་གི་ཁམས་ཞེས་་་་་་
བྱའོ༑ །ལྷག་མ་ལྔ་ལ་སྦྱར་བ་ནི་མིག་གི་ཁམས་ཀྱི་མཚན་ཉིད་ལ་མངོན་
གྱུར་ལ་འདས་པ་དང་ད་ལྟར་བ་གཉིས། ས་བོན་ལ་འགྲུབ་འགྱུར་དང་
གྲུབ་ཟིན་གྱི་ས་བོན་གཉིས་བཤད་པ་ཇི་ལྟ་བ་བཞིན་དུ་ཡིད་ཀྱི་ཁམས་
ཀྱི་མཚན་ཉིད་ཀྱི་བར་ལ་ཡང་དེ་བཞིན་དུ་བལྟ་བར་བྱ་སྟེ་འདི་ལྟར་
ཡིད་གང་གིས་ཆོས་རྣམས་ཤེས་པར་གྱུར་པ་དང་ཤེས་པ་དང་དེའི་ས་
བོན་བསགས་པ་དང་། ཡང་རྣམ་པར་སྨིན་པ་ཀུན་གཞིའི་རྣམ་པར་
ཤེས་པ་གང་ཡིན་པ་དེ་ཡིད་ཀྱི་ཁམས་ཀྱི་མཚན་ཉིད་དོ། །ཞེས་པའི
བར་རོ། །ཡུལ་གྱི་ཁམས་ཀྱི་མཚན་ཉིད་ལ་ཡང་སྔ་མ་ལྟར་གཉིས་ལས
དང་པོ་གཟུགས་ཀྱི་ཁམས་ཀྱི་མཚན་ཉིད། འདས་པའི་གཟུགས་གང་
དག་མིག་གིས་མཐོང་བར་གྱུར་པ་དང་ད་ལྟར་གྱི་གཟུགས་གང་མིག་་་
གིས་མཐོང་བ་རྣམས་ནི་མིག་གི་རྣམ་པར་ཤེས་པའི་ཉེར་སྤྱོད་དམིཊ་་
པའི་སྒོ་ནས་འཛིན་བཞིན་པ་དང་བཟུང་ཟིན་པ་ཡིན་པའི་ཕྱིར་རམ་་་
གཟུགས་དེ་ལ་མིག་གི་ཁམས་དབང་བྱེད་པ་གང་ཡིན་པ་ཉིད་ཀྱིས་
གཟུགས་ཀྱི་ཁམས་ཞེས་བྱའོ། །ཅིའི་ཕྱིར་དེ་ལ་མིག་གི་ཁམས་དབང་
བྱེད་ཅེ་ན་གདུགས་ཕུབ་པ་ན་གྲིབ་མ་འབྱུང་བ་ལྟར་ན་དུ་དབང་པོ་་་་
64.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་གྲུབ་པ་ན་དེའི་དབང་གིས་ཕྱི་རོལ་ཏུ་ཡུལ་རྣམས་རང་དབང་་་
དུ་འབྱུང་བས་དེའི་ཕྱིར་མིག་གིས་གཟུགས་ལ་དབང་བྱེད་ཅེས་བྱའོ། །
ཅིའི་ཕྱིར་དབང་པོའི་དབང་གིས་ཡུལ་གྲུབ་པ་ཡིན་ཞེ་ན། ཡོངས་སུ་
གཅད་པར་བྱ་བའི་ཡུལ་མེད་ན་གཅོད་བྱེད་ཀྱི་དབང་པོ་གྲུབ་པ་དོན་་
མེད་པའི་ཕྱིར་ལས་ཀྱི་སྟོབས་ཀྱིས་དབང་པོའི་དབང་གིས་ཡུལ་གྲུབ་་་་
པ་ཡིན་ནོ། །ལྷག་མ་ལྔ་ལ་སྦྱར་བ་ནི་གཟུགས་ཀྱི་ཁམས་ཀྱི་མཚན་ཉིད་
ཡུལ་ཅན་གྱི་སྒོ་ནས་བསྟན་པ་ཇི་ལྟ་བ་བཞིན་དུ་ཆོས་ཀྱི་ཁམས་ཀྱི་་་་
(༢༩ན)མཚན་ཉིད་ཀྱི་བར་ཡང་དེ་བཞིན་དུ་བལྟ་བར་བྱ་སྟེ་འདི་་་་
ལྟར༑ ཆོས་གང་ཡིད་ཀྱིས་ཤེས་པར་གྱུར་པ་དང་ཤེས་པ་རྣམས་དང་དེ་
ལ་ཡིད་ཀྱི་ཁམས་དབང་བྱེད་པ་གང་ཡིན་པའོ། །ཞེས་པའི་བར་རོ། །
འདིར་ཡུལ་གྱི་ཁམས་སྟོན་པ་ན་ས་བོན་མ་སྨོས་པ་ནི། ཡེ་ཤེས་བསྟན་
འཛིན་ཁ་ཅིག་ཐོག་མཐའ་གཉིས་སུ་བཤད་པས་ཤུགས་ལ་གོ་བར
དགོངས་ནས་མ་གསུངས་པ་ཡིན་གྱི་ཡུལ་གྱི་ས་བོན་མི་བཞེད་པ་ནི་མ་
ཡིན་ཏེ། ཀུན་གཞིའི་རྣམ་ཤེས་ནི་ས་བོན་ཐམས་ཅད་པ་ཡིན་པའི་ཕྱིར་
ཞེས་ཟེར་རོ།། །གཞན་དག་ན་རེ། ཡུལ་ནི་དབང་པོའི་དབང་གིས་
འགྲུབ་པར་གསུངས་པས་དབང་པོའི་ས་བོན་ལས་གུད་ན་ཡུལ་གྱི་ས་་་
བོན་མེད་པས་དེའི་ཕྱིར་མ་སྨོས་སོ་ཞེས་ཟེར་རོ། །རྣམ་པར་ཤེས་པའི་
ཁམས་ཀྱི་མཚན་ཉིད་ལ་ཡང་གཉིས་ལས། མིག་གི་རྣམ་པར་ཤེས་པའི་
ཁམས་ཀྱི་མཚན་ཉིད་ནི། ཉེར་སྤྱོད་རང་གི་མཚན་ཉིད་འཛིན་པས་
ཁམས་སུ་བསྟན་པ་ནི་རྟེན་གྱི་སྒོ་ནས་མཚོན་པ་རྟེན་མིག་དང་ཡུལ་གྱི་
སྒོ་ནས་དམིགས་པ་གཟུགས་དང་རང་གི་ངོ་བོ་གཟུགས་སུ་སྣང་བའི་་་
·65·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པར་རིག་པ་གང་ཡིན་པ་དེ་ནི་མིག་གི་རྣམ་ཤེས་ཀྱི་ཉེར་སྤྱོད་་
རང་གི་མཚན་ཉིད་འཛིན་པའི་ཕྱིར་མིག་གི་རྣམ་པར་ཤེས་པའི་་་
ཁམས་ཞེས་བྱའོ། །མིག་ཤེས་འཁོར་གྱི་ཚོར་བ་སོགས་ཀྱིས་མ་ངེས་པ་
མ་ཡིན་ནམ་ཞེ་ན་མ་ཡིན་ཏེ། དེ་དག་ནི་རྟེན་ཡང་མིག་མ་ཡིན་ལ་
དམིགས་པ་ཡང་གཟུགས་སུ་ངེས་པ་མ་ཡིན་ཏེ་མིག་དང་གཟུགས་
དམིགས་པ་དང་རྟེན་དུ་མེད་པར་དེ་དག་གི་རིགས་ཅན་དུ་མི་སྐྱེ་བའི་
ཕྱིར་རོ། །དེ་ལྟར་ན་དེ་དག་མིག་གི་རྣམ་ཤེས་དང་རྟེན་དང་དམིགས་
པ་མི་མཚུངས་པར་འགྱུར་རོ་ཞེ་ན། དཔེར་ན་རྗེ་བོ་གང་ན་གནས་
པའི་གྲོང་ན་དེའི་བྲན་ཡང་གནས་པ་ལ་བྲན་དང་རྗེ་བོ་གྲོང་མཚུངས་་
ཞེས་པའི་ཐ་སྙད་བྱེད་ཀྱང་གྲོང་དེ་ནི་རྗེ་བོའི་ཡིན་གྱི་བྲན་གྱི་མ་ཡིན་་་
པ་ལྟར་རྣམ་ཤེས་གང་ལ་( ༢༩བ) གནས་པའི་རྟེན་དེ་ཉིད་ལ་དེའི་་་
འཁོར་གྱི་སེམས་བྱུང་ཡང་བརྟེན་པས་དེ་དག་རྟེན་མཚུངས་ཞེས་
སོགས་ཐ་སྙད་དུ་བྱས་ཀྱང་རྟེན་དང་དམིགས་པ་དེ་དག་ནི་རྣམ་པར་་
ཤེས་པ་དེ་ཉིད་ཀྱི་ཡིན་གྱི་སེམས་ལས་བྱུང་བ་དག་གི་ནི་མ་ཡིན་ཏེ
སེམས་ལས་བྱུང་བ་རྣམས་ལ་རང་དབང་བའི་རྟེན་དང་དམིགས་པ
མེད་པའི་ཕྱིར་ཏེ། དེ་དག་ནི་རྐྱེན་གྱི་དབང་གིས་རེ་རེ་ཡང་རྟེན་སྣ་
ཚོགས་པ་ལ་བརྟེན་ཅིང་དམིགས་པ་སྣ་ཚོགས་པ་ལ་དམིགས་པས་་་་་
རྟེན་དང་དམིགས་པ་སོ་སོར་ངེས་པ་མེད་པའི་ཕྱིར་རོ། །དེ་བས་ན་
མིག་དང་གཟུགས་ནི་མིག་གི་རྣམ་པར་ཤེས་པ་ཉིད་ཀྱི་རྟེན་དང་་་་
དམིགས་པ་ཡིན་གྱི་གཞན་གྱི་མ་ཡིན་པས་མཚན་ཉིད་འདི་ནི་འཁྲུལ་་་
བ་མེད་པ་ཡིན་ནོ། །ཁམས་ཀྱིས་སྒྲ་ས་བོན་གྱི་དོན་ཅན་དུ་བསྟན་པ་ནི་
•66·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མིག་གི་རྣམ་པར་ཤེས་པ་དེའི་ས་བོན་ཀུན་གཞི་ལ་བསགས་པ་གང་
ལས་ཕྱི་མ་ལ་མིག་གི་རྣམ་ཤེས་འགྲུབ་པར་འགྱུར་བ་ད་ལྟ་ནུས་པའི་་་་
ངོ་བོར་གནས་པ་གང་ཡིན་པ་དང་རྣམ་པར་སྨིན་པ་ཀུན་གཞིའི་རྣམ་་
པར་ཤེས་པ་གང་ལ་ད་ལྟ་མིག་གི་རྣམ་པར་ཤེས་པ་གྲུབ་ཟིན་པ་གང་་་་
ཡིན་པ་དེ་དག་གཉིས་ཀ་ཡང་མིག་གི་རྣམ་ཤེས་ཀྱི་ཉེར་སྤྱོད་འབྲས་་་་་
བུའི་སྒོ་ནས་འཛིན་པ་ཡིན་པའི་ཕྱིར་མིག་གི་རྣམ་པར་ཤེས་པའི་་་་་་་་་
ཁམས་ཞེས་བྱའོ། །ལྷག་མ་ལྔ་ལ་སྦྱར་བ་ནི། མིག་གི་རྣམ་པར་ཤེས་པའི་
ཁམས་ཀྱི་མཚན་ཉིད་ལ་རང་གི་ངོ་བོ་དང་ས་བོན་གྱི་སྒོ་ནས་བསྟན་་་་
པ་ཇི་ལྟ་བ་དེ་བཞིན་དུ་ཡིད་ཀྱི་རྣམ་པར་ཤེས་པའི་བར་ལ་ཡང་དེ་་་་་་
བཞིན་དུ་སྦྱར་ཏེ་འདི་ལྟར། རྟེན་ཡིད་དང་དམིགས་པ་ཆོས་སུ་སྣང་
བའི་རྣམ་པར་རིག་པ་གང་ཡིན་པ་དང་། དེའི་ས་བོན་བསགས་པ་
དང་རྣམ་པར་སྨིན་པ་ཀུན་གཞིའི་རྣམ་པ་ཤེས་པ་གང་ཡིན་པ་དེ་ཡིད་
ཀྱི་རྣམ་པར་ཤེས་པའི་ཁམས་ཀྱི་མཚན་ཉིད་ཞེས་པའི་བར་རོ། །
སྐྱེ་མཆེད་ཀྱི་མཚན་ཉིད་བསྟན་པ།
གསུམ་པ་སྐྱེ་མཆེད་ཀྱི་མཚན་ཉིད་ནི་ཁམས་ཇི་ལྟ་བ་བཞིན་དུ
བལྟ་(༣༠ན)བར་བྱའི་གཞན་དུ་མ་ཡིན་ཏེ་མིག་གི་ཁམས་ལ་སོགས་
པ་དེ་དག་ཉིད་ཉེར་སྤྱོད་སྐྱེ་བའི་སྒོ་འབྱེད་པའི་ཆ་ནས་མིག་གི་སྐྱེ་་་་་་
མཆེད་ལ་སོགས་པར་བཞག་པའི་ཕྱིར་རོ། །དེ་ཡང་ཇི་ལྟར་མཐུན་
མཐུན་དུ་སྦྱར་ཏེ་འདི་ལྟར། མིག་གང་གིས་གཟུགས་རྣམས་མཐོང་
བར་གྱུར་པ་དང་མཐོང་བ་དང་དེའི་ས་བོན་བསགས་པ་དང་རྣམ་་་་་
·67·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་སྨིན་པ་ཀུན་གཞིའི་རྣམ་པར་ཤེས་པ་བཤད་པ་གང་ཡིན་པ་དེ་ནི་
མིག་གི་སྐྱེ་མཆེད་ཀྱི་མཚན་ཉིད་ཅེས་སོགས་སྦྱོར་རོ། །འགྲེལ་པར་མིག་
གང་གིས་གཟུགས་རྣམས་མཐོང་བར་གྱུར་པ་དང་ཞེས་འཆད་པ་ལྟར་
ན་ཁམས་དང་སྐྱེ་མཆེད་མཚན་གཞི་འགལ་བར་འགྱུར་ན། དེ་ཡང་
འཐད་པར་མ་མཐོང་ངོ་། །དེ་ལྟར་ཆོས་གསུམ་སོ་སོའི་ངོ་བོ་བདེ་བླག་
ཏུ་རྟོགས་པར་བྱ་བའི་ཕྱིར་དེ་དག་གི་མཚན་ཉིད་བསྟན་ནས། དེའི་
འོག་ཏུ་མཚན་ཉིད་དེ་དང་ལྡན་པའི་མཚན་གཞི་དབྱེ་བ་དང་ཕྱེ་བ་སོ་
སོའི་ངོ་བོ་བྱེ་བྲག་ཏུ་རྟོགས་པའི་ཕྱིར་དེ་དག་གི་རྣམ་པར་བཞག་པ་་་་
འཆད་དོ།།
སོ་སོའི་རྣམ་གཞག་བསྟན་པ།
གཟུགས་ཀྱི་ཕུང་པོའི་རྣམ་གཞག་བསྟན་པ།
དེ་ཡང་ཕུང་པོ་ཁམས་དང་སྐྱེ་མཆེད་ཀྱི་དབྱེ་བས་རྣམ་པ་གསུམ་
ཡིན་ལ་དེ་དག་གི་དང་པོ་ཕུང་པོ་ལྔའི་རྣམ་གཞག་ལ་རེ་ཞིག་གཟུགས་
ཀྱི་ཕུང་པོ་གཏན་ལ་ཕབ་པའི་ཕྱིར་གཟུགས་ཀྱི་ཕུང་པོའི་རྣམ་གཞག་་་
གང་ཞེ་ན། ཞེས་བྱ་བ་ལ་སོགས་པ་སྨོས་སོ། །དེ་ལ་རྣམ་པར་དཔྱོད་པ་
ལ་ཞུགས་པ་ཁ་ཅིག་འདི་སྐད་དུ། ས་བཅུ་པའི་མདོ་ལས། ཀྱེ་རྒྱལ་བའི
སྲས་དག་ཁམས་གསུམ་པོ་འདི་དག་ནི་སེམས་ཙམ་མོ་ཞེས་པ་དང་།
ལང་གཤེགས་ལས། དོན་ཡོད་མ་ཡིན་སེམས་ཙམ་སྟེ། །ཕྱི་རོལ་དོན་
མཐོང་ལོག་པ་ཡིན། །ཞེས་གསུངས་པའི་ཕྱིར་དང་། འདི་ཉིད་དུ་ཡང་།
གཟུགས་ལ་རྫས་སུ་ཡོངས་སུ་གྲུབ་པ་མེད་པར་འཇུག་པར་བྱ་བའི་་་་་་་
·68·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕྱིར་རོ་ཞེས་འཆད་པར་འགྱུར་བ་མ་ཡིན་ནམ་ཇི་ལྟར་ན་གཟུགས་ལ་་
སོགས་( ༣༠བ) པ་ཕྱིའི་དོན་རྣམ་པར་བཞག་པ་ལ་འབད་པར་བྱེད་་
སྙམ་དུ་དོགས་ན། དཔྱོད་པ་དང་ལྡན་པ་དག་ལ་དེ་ལྟ་བུའི་རྣམ་པར་
རྟོག་པ་སྐྱེ་བ་ནི་བདེན་མོད་ཀྱི་འོན་ཀྱང་བདེ་བར་གཤེགས་པའི་མདོ་་
ལས་གཟུགས་སོགས་ཇི་ལྟར་གསུངས་པའི་ཚུལ་དང་། དེ་ཉིད་རྗེས་
འཇུག་གི་གདུལ་བྱ་གྲུབ་མཐའ་སྨྲ་བ་རྣམས་ཀྱིས་ཇི་ལྟར་བཀྲལ་བའི་་་་
ཚུལ་ལ་སོགས་པའི་རྣམ་པར་དབྱེ་བ་བསྟན་ན་དེ་དང་འདྲ་བའི
དོགས་པ་གཞན་དག་ཀྱང་རང་གི་ངང་གིས་ལྡོག་པར་འགྱུར་བས་
དེའི་ཕྱིར་སྤྱིའི་རྣམ་པར་བཞག་པ་ཅུང་ཟད་བརྗོད་པར་བྱའོ། །དེ་ལ་
བཅོམ་ལྡན་འདས་ཀྱིས་ཆོས་མངོན་པ་ལ་སོགས་པའི་མདོ་དག་ལས་་་་
འབྱུང་བ་དང་འབྱུང་བ་ལས་གྱུར་པ་དང༌། མིག་ལ་སོགས་པ་ནང་གི་
སྐྱེ་མཆེད་དང་གཟུགས་ལ་སོགས་པ་ཕྱིའི་སྐྱེ་མཆེད་ཀྱི་རྣམ་གཞག་
མཛད་པ་གང་ཡིན་པ་དེ་ཉིད། བྱེ་བྲག་སྨྲ་བ་དང་མདོ་སྡེ་པ་དག་ནི་
ངེས་པའི་དོན་དུ་བཟུང་ནས་གཟུགས་སོགས་ཕྱིའི་དོན་རྣམས་རྫས་སུ་
གྲུབ་པའི་རྣམ་གཞག་བྱེད་དོ།། །དེ་ཡང་འདི་ལྟར། གཟུགས་ནི་རྡུལ་
ཕྲན་དང་དེ་བསགས་པ་གཉིས་ཡིན་ལ་དེ་ལ་རྡུལ་ཕྲན་ནི་གཟུགས་ཀྱི་་
ཆུང་བའི་མཐར་ཐུག་པ་ཡིན་པས་ཤར་ལ་སོགས་པའི་ཕྱོགས་ཀྱི་ཆ
དང་བྲལ་བ་ཡིན་ཏེ་གཞན་དུ་ན་དེ་ལ་ཡང་ཆ་གཞན་དང་གཞན་དུ
དབྱེ་བར་ནུས་པའི་ཕྱིར་རྡུལ་ཕྲན་མ་ཡིན་པར་འགྱུར་རོ། །དེ་ཡང་
གཟུགས་ཅན་བློས་མཐར་ཕྱེ་ནས་བཞག་པ་སྒྲོ་བཏགས་པའི་ངོ་བོ་ནི་་་
མ་ཡིན་གྱི་དོན་ལ་གནས་པ་རྫས་སུ་གྲུབ་པའི་རང་བཞིན་ཡིན་ཏེ། ཅི་
•69·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
་ལ་སྟེ་རྡུལ་ཕྲན་རྫས་སུ་མ་གྲུབ་ན་དེས་བརྩམས་པའི་གཟུགས་སྒྲ་
སོགས་པའི་དོན་རྣམས་ཀྱང་བྱེ་བྲག་པས་ཀུན་བཏགས་པའི་ཡན་ལག་
ཅན་གྱི་རྫས་བཞིན་དུ་སྒྲོ་བཏགས་པའི་རང་བཞིན་ཅན་ཡིན་པར་
འགྱུར་ལ་དེ་ལྟ་ན་མིག་ལ་སོགས་པ་དབང་པོའི་རྣམ་པར་ཤེས་པ་
རྣམས་ཀྱང་ཀུན་རྫོབ་པའི་ཡུལ་ཅན་ཉིད་( ༣༡ན)ཀྱིས་རྣམ་པར་་་་་་་
རྟོག་པ་དང་བཅས་པར་ཧ་ཅང་ཐལ་ཆེས་པར་འགྱུར་རོ་སྙམ་དུ་
བསམས་པ་ཡིན་ནོ། །ཅི་སྟེ་ཆ་དང་དབྱིབས་མེད་པའི་རྡུལ་ཕྲ་རབ་དེ་
ལས་ཕྱོགས་དང་དབྱིབས་ལ་སོགས་པའི་ཆ་དང་བཅས་པའི་རི་བོ་ལ་་་
སོགས་པ་ཇི་ལྟར་འབྱུང་ཞེ་ན། འདི་ལ་བྱེ་བྲག་པ་དག་ཆ་མེད་པའི་
འབྱུང་བ་བཞིའི་རྡུལ་ཕྲ་རབ་བསགས་པ་ལས་དེ་དག་ཕན་ཚུན་ཕྲད་་་
པའི་ལྡན་པ་ཞེས་པ་ཡན་ལག་ཅན་དོན་གཞན་སྐྱེ་ལ་དེ་ལས་ཀྱང
མཐོང་ཐོས་སོགས་དང་ལྡན་པའི་རགས་པ་ཡན་ལག་ཅན་གྱི་རྫས་སྐྱེ་་་
བར་འདོད་དོ། །གངས་ཅན་གྱི་རྟོག་གེ་བ་ཕལ་ཆེ་བ་དག་ཀྱང་དེ་དང་
རྗེས་སུ་མཐུན་པར་སྨྲ་སྟེ། རྡུལ་ཕྲན་ལས་མ་གཏོགས་པའི་གཟུགས་སྒྲ་
ལ་སོགས་པ་དབང་ཤེས་ཀྱི་སྤྱོད་ཡུལ་དུ་གྱུར་པའི་རགས་པ་རང
མཚན་པ་ཁས་ལེན་པའི་ཕྱིར་རོ། །ཕྱོགས་འདི་ལ་བྱེ་བྲག་ཏུ་སྨྲ་བ་དག་
དབུས་ཀྱི་རྡུལ་ཕྲ་རབ་ལ་ཕྱོགས་དྲུག་གི་རྡུལ་གྱིས་བསྐོར་བ་ན་དེ་དག་
ཕན་ཚུན་གཅིག་ལ་གཅིག་མ་རེག་པར་གནས་པ་ཡིན་ཏེ་གཞན་དུ་ན་་
རྡུལ་ཕྲ་རབ་ལ་ཆ་མེད་པའི་ཕྱིར་ཆ་གཅིག་གིས་རེག་པ་ན་བདག་ཉིད་
ཀུན་གྱིས་རེག་པས་རྡུལ་དང་པོ་དང་གཉིས་པ་གོ་ས་གཅིག་ཏུ་འདྲེས་་
པའི་ཕྱིར་རྡུལ་ཇི་ཙམ་ལྷན་ཅིག་ཏུ་འདུས་ཀྱང་རྡུལ་ཕྲན་དང་པོ་ལས་་
•70•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གོ་ས་དང་བོངས་ཚོད་གོང་ནས་གོང་དུ་རྒྱས་པར་མི་འགྱུར་བར་ཐལ་་
བའི་ཕྱིར་རོ། །ཡང་ན་ནི་རྡུལ་ཕྲ་རབ་ཕྱོགས་ཀྱི་ཆ་དང་བཅས་པར་
འགྱུར་ཏེ་དབུས་རྡུལ་གྱི་ཕྱོགས་ཀྱི་ཆ་གང་ལ་ཤར་རྡུལ་གྱིས་རེག་པ་དེ་
ལ་ཕྱོགས་གཞན་ན་གནས་པའི་རྡུལ་ཕྲན་གཞན་རྣམས་ཀྱིས་མ་རེག་ལ།
ཤར་རྡུལ་བཞིན་དུ་ཕྱོགས་གཞན་གྱི་རྡུལ་རྣམས་ཀྱིས་ཀྱང་དབུས་རྡུལ་
གྱི་ཕྱོགས་ཀྱི་ཆ་གཞན་དང་གཞན་ལ་རེག་པའི་ཕྱིར་རོ། །དེའི་ཕྱིར་
རྡུལ་ཕྲ་རབ་བསྐོར་བ་བར་དང་བཅས་པ་ཡིན་ལ་འཛིན་པར་བྱེད་
པའི་རླུང་གིས་བཟུང་བས་ཕན་ཚུན་མི་འགྱེས་པ་ཡིན་ནོ། །དེ་སྐད་དུ་
ཡང་ཕྱི་རོལ་དོན་གྲུབ་ཏུ་ཀྱང་། ཐ་དད་ཕྱོགས་ནས་མང་པོ་དག །
འགའ་ལ་ཀུན་ནས་བསྐོར་ཙམ་དུ། །བརྗོད་པར་ཟད་ཀྱི་རྡུལ་དེ་ནི། །ཆ་
ཤས་བཅས་པའི་བདག་ཉིད་མིན། །( ༣༡བ)ཞེས་གང་གསུངས་པ་
ཡིན་ནོ། །དེ་ལྟ་བུའི་རྡུལ་ཕྲ་རབ་བསྐོར་བ་བར་དང་བཅས་པ་དེ་ཉིད་
ལ་འདུས་པའམ་བསགས་པ་ཞེས་ཀྱང་བྱ་ལ་དེ་དག་ཅི་རིགས་པར
གནས་དང་དམིགས་པའི་སྒོ་ནས་དབང་པོའི་རྣམ་པར་ཤེས་པ་རྣམས་
ཀྱི་རྒྱུ་བྱེད་པའི་ཕྱིར་གཟུགས་ཅན་གྱི་སྐྱེ་མཆེད་བཅུ་ཞེས་ཀྱང་བྱའོ། །
དེ་ཉིད་ཀྱི་ཕྱིར་མདོ་ལས་ཀྱང་། རྣམ་པར་ཤེས་པའི་ཚོགས་ལྔ་ནི་
བསགས་པ་ལ་དམིགས་པའོ། །ཞེས་དང༌། སྐྱེ་མཆེད་བཅུ་ནི་རྡུལ་ཕྲ་
རབ་བསགས་པའོ་ཞེས་གསུངས་སོ་སྙམ་དུ་སེམས་སོ།
།བསགས་
པའམ་འདུས་པའི་རང་བཞིན་གྱི་གཟུགས་ལ་སོགས་པའི་སྐྱེ་མཆེད་དེ་
དག་ཀྱང་རྡུལ་ཕྲན་རིགས་མཐུན་རུང་བའི་ཡུལ་དུ་ཕན་ཚུན་ཕྲད་པ
ཙམ་ཡིན་པས་རྡུལ་ཕྲན་ལས་མ་གཏོགས་པའི་རགས་པ་ཞེས་བྱ་བའི་་་
•71•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ངོ་བོར་མ་གྲུབ་ལ་རང་འཛིན་ཤེས་པ་བསྐྱེད་པ་ལ་སོགས་པའི་བྱ་བ་་་་
བྱེད་པའི་ཕྱིར་རྫས་སུ་མ་གྲུབ་པ་ཡང་མ་ཡིན་ནོ། །ཕྱི་རོལ་དོན་གྲུབ་
ལས་ཀྱང་། རྡུལ་ཕྲན་གང་རྣམས་འཕྲད་གྱུར་ཅིང༌། །རིགས་མཐུན་བྱ་
བ་གཅིག་བྱེད་པ། །དེ་ཚེ་འདུས་པ་ཞེས་བརྗོད་ན། །དེ་ནི་རྫས་མེད་ག་
ལ་ཞིག །ཅེས་བཤད་པ་ཡིན་ནོ། །གཡག་རྟ་བཞིན་དུ་མ་འདྲེས་པར་
སིལ་བུར་གནས་པའི་གཟུགས་ལ་སོགས་པ་དེ་ཉིད་དབང་པོའི་ཤེས་་་་
པས་ཇི་ལྟ་བ་བཞིན་དུ་འཛིན་པར་བྱེད་པས་དབང་པོའི་ཤེས་པས་ནི་་
རྡུལ་ཕྲ་རབ་འཛིན་པར་བྱེད་པ་ཡིན་ལ་རྗེས་ཀྱི་ངེས་པས་ནི་དབང་་་་་
ཤེས་ཀྱིས་གཟུང་བ་ལྟར་རྣམ་དབྱེ་ངེས་པར་མི་ནུས་པའི་ཕྱིར
གཟུགས་སྒྲའོ་ཞེས་སོགས་སྐྱེ་མཆེད་ཀྱི་ངོ་བོར་ཡོངས་སུ་གཅོད་པར་་་་
བྱེད་དོ། །དེའི་ཕྱིར་ཕྱི་རོལ་དོན་གྲུབ་ལས་ཀྱང༌། རྣམ་པར་རྟོག་པའི
ཤེས་པ་ཡིས། །དེ་གཅིག་ཉིད་དུ་ངེས་བྱེད་པ། །དེ་ཕྱིར་རང་གིས་མཚན་
ཉིད་ཀྱི། །རྣམ་པར་ཤེས་ལ་རྡུལ་ཕྲན་རྣམས། །མི་སྣང་ཞེས་ནི་སྨྲ་བ་
གང༌༑ །དེ་དག་ཐམས་ཅད་སྒྲུབ་མ་ཡིན། །(༣༢ན) ཞེས་བཤད་པ་
ཡིན་ནོ། །ཅི་སྟེ་བསགས་པའི་གནས་སྐབས་ན་ཡང་རྡུལ་ཕྲ་རབ་ཀྱི་
རང་བཞིན་ལས་མ་འདས་ན་རྡུལ་ཕྲན་བཞིན་དུ་དེའི་ཚེ་ཡང་ཕྱོགས་་་
དང་དབྱིབས་ལ་སོགས་པའི་ཆ་མེད་པར་འགྱུར་རོ་ཞེ་ན་མ་ཡིན་ཏེ།
བསགས་པའི་ཚེ་ན་ཁ་དོག་ལས་དོན་གཞན་པའི་རིང་ཐུང་ལ་སོགས་་་་
པའི་དབྱིབས་རྫས་གཞན་སྐྱེ་བའི་ཕྱིར་དུ་ཤར་ལ་སོགས་པའི་ཕྱོགས་་་་
རྫས་གཞན་མེད་ཀྱང་ཁ་དོག་གི་རྡུལ་ལ་སོགས་པ་ཉེ་བར་བཀོད་པའི་་
ཁྱད་པར་ལ་ཤར་ལ་སོགས་པའི་ཕྱོགས་དེ་དང་དེར་བློས་ཉེ་བར་་་་་་་
•72.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདོགས་པའི་ཕྱིར་ཞེས་སེམས་སོ། །མདོ་སྡེ་བ་དག་ནི་རྡུལ་ཕྲན་རྣམས་
ཡུལ་རུང་བར་ཚོགས་པ་ན་སྔར་བཤད་པའི་ཉེས་པར་འགྱུར་བའི་
ཕྱིར་ཕན་ཚུན་རེག་པ་ཡང་མ་ཡིན་ལ་བར་དང་བཅས་པ་ཡང་མཡིན་
ཏེ་རྡུལ་གཞན་འཇུག་པའི་གོ་རྙེད་པས་བུམ་པ་ལ་སོགས་པས་ཆུ་ལ་
སོགས་པ་མི་ཐུབ་པར་ཐལ་བར་འགྱུར་བའི་ཕྱིར་རོ། །དེ་བས་ན་རྡུལ་
གཞན་འཇུག་པའི་གོ་མི་རྙེད་པའི་ཕྱིར་བར་མེད་ལ་དེ་དག་ཀུན་གྱིས་་
རེག་ན་གོང་ནས་གོང་དུ་རྒྱས་པར་མི་འགྱུར་ཞིང་ཕྱོགས་གཅིག་གིས་་་
རེག་ན་རྡུལ་ཕྲན་ཆ་དང་བཅས་པར་འགྱུར་བས་དེའི་ཕྱིར་རྡུལ
རྣམས་ནི་མ་རེག་ཀྱང་བར་མེད་པ་ཡུལ་འདབ་འབྱར་དུ་གནས་པ་་་་་་
ཞེས་བྱའོ། །བསགས་པའི་གནས་སྐབས་ན་ཡང་རྡུལ་ཕྲ་རབ་ཀྱི་ངོ་བོ་
ལས་འཕོས་པ་མེད་ཀྱང་ཕྱོགས་དང་དབྱིབས་ལ་སོགས་པའི་ཆ་དང་་་་་
ལྡན་པའི་ཐ་སྙད་འཇུག་ན་ནི། ཁ་དོག་ནི་རྡུལ་བཀོད་པའི་ཁྱད་པར་
ལ་ཤར་ལ་སོགས་པའི་ཕྱོགས་དང་རིང་ཐུང་ལ་སོགས་པའི་དབྱིབས་་་་
སུ་རྣམ་པར་རྟོག་པས་སྒྲོ་བཏགས་ནས་དེ་དང་དེའི་ཐ་སྙད་ཉེ་བར་་་་་
འདོགས་པ་ཙམ་དུ་ཟད་ཀྱི་དེ་དག་རྫས་སུ་གྲུབ་པ་ནི་མེད་དོ། །ཅིའི་
ཕྱིར་ཕྱོགས་དང་དབྱིབས་དག་རྫས་སུ་མ་གྲུབ་ཅེ་ན། ཅི་སྟེ་དེ་དག་
རྫས་སུ་གྲུབ་ན་རྡུལ་ཕྲན་རེ་རེ་བ་དག་ལ་གྲུབ་པའམ་འོན་ཏེ་དེ་དག་་་
དུ་མ་( ༣༢བ) འདུས་པ་ལ་གྲུབ། ཕྱོགས་དང་པོ་ནི་རིགས་པ་མ་ཡིན་
ཏེ༑ གང་རྫས་གཅིག་གི་དངོས་པོ་ཡིན་པ་དེ་ལ་ནི་ཕྱོགས་དང་དབྱིབས་
ལ་སོགས་པའི་ཆ་དང་ལྡན་པ་འཐད་པ་མ་ཡིན་ཏེ་དཔེར་ན་ཤེས་པ་་་་
སྐད་ཅིག་མ་གཅིག་བཞིན་རྡུལ་ཕྲ་རབ་རེ་རེ་བ་དག་ཀྱང་རྫས་གཅིག་་
•73·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གི་རང་བཞིན་ཡིན་ནོ་ཞེས་བྱ་བ་ནི་ཁྱབ་པར་བྱེད་པ་འགལ་བ་
དམིགས་པའོ། །གཞན་ཡང་རྡུལ་ཕྲན་རྣམས་ཕྱོགས་ལ་སོགས་པའི་ཆ
དང་ལྡན་ན་རྡུལ་ཕྲན་གྱི་ངོ་བོར་མི་རུང་ངོ་ཞེས་ཀྱང་བཤད་ཟིན་ཏོ། །
ཕྱོགས་གཉིས་པ་ང་ཡང་ཡང་དག་པ་མ་ཡིན་ཏེ་བསགས་པའི་གནས་
སྐབས་ན་ཡང་སྔར་གྱི་ཆ་མེད་པའི་རྡུལ་ཕྲ་རབ་ཀྱི་ངོ་བོ་ལས་འཕོས་་་་
པ་མེད་པའི་ཕྱིར་རོ། །དེ་ལྟར་ན་རེ་རེ་བ་དབང་ཤེས་ཀྱིས་མི་འཛིན་པ་
བཞིན་དུ་ཚོགས་ཀྱང་དབང་ཤེས་ཀྱིས་མི་འཛིན་པར་འགྱུར་རོ་ཞེ་ན་་
དེ་ནི་མ་ཡིན་ཏེ། སྔར་ཟླ་མེད་པའི་ཚེ་རང་འཛིན་ཤེས་པ་སྐྱེས་པར་མི་
ནུས་པའི་རྡུལ་ཕྲ་རབ་གཅིག་ཀྱང་ཕྱིས་རྐྱེན་ཇི་ལྟ་བ་བཞིན་དུ་རང་་་་
དང་རིགས་མཐུན་པའི་རྡུལ་དུ་མ་དང་ཡུལ་རུང་བ་གཅིག་ཏུ་ཕན
ཚུན་འདབ་འབྱར་དུ་ཕྲད་པ་ན་རང་གི་རིགས་འདྲ་སྔ་མའི་ཉེར་ལེན
དང་རང་དང་ལྷན་ཅིག་པའི་རྡུལ་ཀྱི་སྐད་ཅིག་སྔ་མའི་རྐྱེན་ལས་རང་
འཛིན་ཤེས་པ་བསྐྱེད་པའི་ནུས་ལྡན་དུ་བསྐྱེད་པས་བསགས་པའི་ཚེ་་་
ན་ནི་རྡུལ་ཕྲན་རྣམས་དབང་ཤེས་ཀྱིས་འཛིན་པར་བྱེད་ལ་ཟླ་མེད་་་་་
པའི་ཚེ་ན་མ་ཡིན་ནོ་ཞེས་བྱ་བ་ལ་འགལ་བ་ཅི་ཡོད། ཅི་སྟེ་ཟླ་མེད་
པའི་ཚེ་རྡུལ་རྣམས་ཕྱོགས་དང་དབྱིབས་སོགས་ཀྱི་ཆ་དང་མི་ལྡན་་་་་་་
ཡང་རིགས་མཐུན་པའི་ཟླ་དང་བཅས་པའི་ཚེ་རང་གི་རིགས་འདྲ་སྔ་
མའི་ཉེར་ལེན་དང་ལྷན་ཅིག་པའི་རྐྱེན་ལས་ཕྱོགས་དང་དབྱིབས་་་་་་་་་
སོགས་ཀྱི་ཆ་དང་ལྡན་པར་སྐྱེ་བ་ཡང་ཅི་འགལ་ཞེ་ན་དེ་ནི་མཚུངས་་་་
པ་མ་ཡིན་ཏེ། འདི་ལྟར། རྡུལ་ཕྲན་རྣམས་ཟླ་མེད་པར་གནས་པའི་ཚེ་
ཡང་རང་དང་རིགས་མཐུན་པའི་རྐྱེན་དང་ཕྲད་ན་རང་འཛིན་ཤེས་་་་
·74·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་བསྐྱེད་རུང་གི་ངོ་བོར་གནས་པས་གང་གི་ཚེ་རྐྱེན་དེ་ལྟ་བུ་དང
ཕྲད་པ་དེའི་ཚེ་རང་འཛིན་ཤེས་པ་བསྐྱེད་པའི་ནུས་ལྡན་དུ་སྐྱེ་བ་ཡིན་
ལ༑ རྡུལ་ཕྲན་རྣམས་ནི་ཟླ་མེད་པ་( ༣༣ན)དང་ཟླ་དང་བཅས་པའི་
གནས་སྐབས་ཐམས་ཅད་དུ་ཡང་རྐྱེན་གང་དང་ཕྲད་ཀྱང་ཕྱོགས་དང་
དབྱིབས་ལ་སོགས་པའི་ཆ་དང་ལྡན་པར་སྐྱེ་བ་ནི་རིགས་པ་མ་ཡིན་ཏེ།
འདི་ལྟར། གང་ཞིག་ཕྱོགས་དང་དབྱིབས་ལ་སོགས་པའི་ཆ་དང་ལྡན་
པ་དེ་ནི་གཟུགས་ཀྱི་ཆུང་བའི་མཐར་ཐུག་པ་མ་ཡིན་ལ། གང་གཟུགས་
ཀྱི་ཆུང་མཐའ་མ་ཡིན་པ་དེ་ཡང་རྡུལ་ཕྲན་དུ་མི་རིགས་པས་ཅི་སྟེ་་་་་
རྡུལ་ཕྲན་རྣམས་བསགས་པའི་གནས་སྐབས་ན་ཕྱོགས་ལ་སོགས་པའི་་
ཆ་དང་ལྡན་པར་སྐྱེ་ན་རྡུལ་ཕྲན་གྱི་ངོ་བོར་འགྱུར་རོ། །དེ་ཡང་རིགས་
པ་མ་ཡིན་ཏེ། ཆོས་གང་ཡང་གནས་སྐབས་གང་དུ་ཡང་རང་གི་རང་
བཞིན་འདོར་བར་མི་བྱེད་དེ། རང་བཞིན་རྐྱེན་གྱིས་བསྒྱུར་བར་མི་
ནུས་པའི་ཕྱིར་རོ། །ཅི་སྟེ་རྡུལ་ཕྲ་རབ་རང་གི་ངོ་བོ་ཕྱོགས་ལ་སོགས་
པའི་ཆ་དང་ལྡན་པར་མི་སྐྱེ་ཡང་དེ་དག་གིས་རྒྱུ་བྱས་པ་ལས་ཕྱོགས་་་
སོགས་དང་ལྡན་པའི་གཟུགས་ཅན་གཞན་སྐྱེའོ་ཞེ་ན། འདི་ལ་དཔྱད་
པར་བྱ་སྟེ། ཕྱོགས་སོགས་ཀྱི་ཆ་དང་ལྡན་པའི་གཟུགས་ཅན་དེ་ཡང་
རགས་པ་གཅིག་ཡིན་ནམ། འོན་ཏེ་རྡུལ་ཕྲ་རབ་དུ་མའི་རང་བཞིན་
ཡིན༑ དང་པོ་ལྟར་ན་གང་ཞིག་ཕྱོགས་དང་དབྱིབས་ལ་སོགས་པའི་ཆ་
དང་ལྡན་པ་དེ་ནི་གཅིག་མ་ཡིན་ཏེ་དཔེར་ན་ཁང་བཟང་དང་བྱ་དུ་་་་
མ་ཚར་》དུ་དངར་བའི་ཕྲེང་བ་བཞིན་མངོན་པར་འདོད་པའི་
0མཚར།
•75·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཟུགས་ཅན་ཡང་ཕྱོགས་དང་དབྱིབས་ལ་སོགས་པའི་ཆ་དང་ལྡན
པར་ཁས་བླངས་སོ་ཞེས་བྱ་བ་ནི་འགལ་བའི་ཁྱབ་བྱ་དམིགས་པའི་་་་་་
ཐལ་བའོ། །ཕྱོགས་གཉིས་པ་ལྟར་ན་ཡང་རྡུལ་རེ་རེ་བ་དང་དུ་མ་
ཚོགས་པའི་གནས་སྐབས་ཀུན་དུ་ཕྱོགས་དང་དབྱིབས་ལ་སོགས་ཀྱི་ཆ་
དང་མི་ལྡན་ནོ་ཞེས་སྔར་བཤད་ཟིན་ཏོ། །གལ་ཏེ་རིང་ཐུང་སོགས་ཀྱི་
དབྱིབས་ཉེ་བར་བཏགས་པ་ཡིན་ན་སྔོ་སེར་སོགས་ཁ་དོག་རྣམས་་་་་་
ཀྱང་ཀུན་བཏགས་པར་གྱུར་ཏེ་བསགས་པའི་(༣༣བ)གནས་སྐབས་
ཁོ་ན་ལ་ཁ་དོག་གི་བློ་འབྱུང་གི་རྡུལ་ཕྲ་རབ་ལ་ནི་མ་ཡིན་ནོ་ཞེ་ན་དེ་་་
ནི་མ་ཡིན་ཏེ། སྔོ་སེར་ལ་སོགས་ཁ་དོག་གི་རྡུལ་དག་ནི་ཟླ་མེད་པའི་ཚེ་
ན་ཤེས་པ་བསྐྱེད་པའི་ནུས་པ་མེད་པས་སྔོ་སེར་སོགས་ཀྱི་བློ་མི་འབྱུང་
ཙམ་དུ་ཟད་ཀྱི་དེའི་ཚེ་གང་སྔོ་སེར་སོགས་དེ་དང་དེའི་རང་བཞིན་དུ་
མེད་པ་ནི་མ་ཡིན་ཏེ་གཞན་དུ་ན་དེ་དག་རིགས་མཐུན་པའི་རྡུལ
གཞན་དང་ལྷན་ཅིག་ཕྲད་པ་ན་ཡང་སྔོ་སེར་སོགས་ཁ་དོག་གི་རང་་་་་
བཞིན་དུ་ཇི་ལྟར་འབྱུང་བར་འགྱུར། ཁ་དོག་དང་ལྡན་པའི་ཡན་ལག་
ཅན་དོན་གཞན་སྐྱེ་བ་ནི་མེད་དོ་ཞེས་བཤད་ཟིན་ཏོ། །སྔོ་སེར་སོགས་
ཁ་དོག་གི་རྡུལ་དོན་ལ་གྲུབ་པ་ལྟར་རིང་ཐུང་སོགས་དབྱིབས་ཀྱི་རྡུལ་་
དོན་ལ་གྲུབ་པ་ནི་མེད་དེ། འདི་ལྟར་སྔོན་པོ་ལ་སོགས་པའི་རྡུལ་གྱིས་
བརྩམས་པའི་ཁ་དོག་གང་ཡིན་པ་དེ་ལ་ནི་ཁ་དོག་གཞན་དང་གཞན་་
ཇི་སྙེད་ཅིག་མཐོང་ཡང་དེ་ལ་ཁ་དོག་གི་བློ་འདོར་བ་ནམ་ཡང་མི་་་་་་་
སྲིད་པ་བཞིན་དུ་རིང་པོའི་རྡུལ་གྱིས་བརྩམས་པར་འདོད་པའི་རིང་་་་
པོ་འགའ་ཞིག་དེ་ལས་གཞན་པའི་རིང་པོ་འགའ་ཞིག་དང་ཕྲད་པ་ན་་
•76.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡང་རིང་པོའི་བློ་མི་འདོར་བར་རིགས་ན་དེ་ལྟར་ཡང་མ་ཡིན་ཏེ། བྱ་
བརྒྱ་ཚར་⊕དུ་དངར་བའི་ཕྲེང་བ་རིང་པོ་དེ་ཉིད་བྱའི་ཕྲེང་བ་ཐུང་ངུ་
ལ་ལྟོས་ནས་རིང་པོའི་བློ་སྐྱེ་ཡང་བྱ་སྟོང་ལ་སོགས་པའི་ཕྲེང་བ་མཐོང་
བ་ན་ཐུང་ངུའི་བློ་སྐྱེ་བའི་ཕྱིར་རོ། །དེ་བཞིན་དུ་ཤར་ལ་སོགས་པའི་
ཕྱོགས་དག་ལ་ཡང་རྡུལ་ཕྲན་གྱིས་བརྩམས་པའི་རང་བཞིན་མེད་པར་
ཤེས་པར་བྱ་སྟེ་གཟུགས་ཅན་གྱི་དངོས་པོ་གཅིག་ལ་ཡང་ཡུལ་འགའ་་་
ཞིག་ཏུ་ཤར་གྱི་བློ་སྐྱེ་ལ་ཡུལ་གཞན་དུ་ནི་དེ་ལ་ནུབ་ལ་སོགས་པའི་་་་་་
ཕྱོགས་གཞན་གྱི་བློ་སྐྱེ་བར་མཐོང་བའི་ཕྱིར་རོ། །དེ་ལྟར་ན་ཕྱོགས་
དང་དབྱིབས་ལ་སོགས་པ་ནི་བློས་ཉེ་བར་བཏགས་པ་ཙམ་ཡིན་གྱི་་་་་་
དོན་ལ་མེད་དོ་ཞེས་བྱ་བ་འདི་ལེགས་པར་གྲུབ་པ་ཡིན་ནོ། །ཡང་རྡུལ་
ཕྲན་གྱི་རང་( ༣༤ན)བཞིན་དུ་གྱུར་པའི་གཟུགས་དེ་ནི་འབྱུང་བ།་་་་་་
དང་འབྱུང་བ་ལས་གྱུར་པ་གཉིས་ཡིན་ལ། དེ་ལ་བྱེ་བྲག་ཏུ་སྨྲ་བ་དག་
ནི་ས་ལ་སོགས་པའི་འབྱུང་བ་བཞི་པོ་དག་ནི་ཕན་ཚུན་ལྷན་ཅིག་་་་་་་་་
འབྱུང་བའི་རྒྱུ་འབྲས་ཡིན་པས་འབྲལ་མི་ཤེས་སུ་གནས་པའི་ཕྱིར
གོང་བུ་གང་ལ་ས་ལ་སོགས་པའི་འབྱུང་བ་གང་མངོན་སུམ་དུ་
དམིགས་པ་དེ་ལ་དེ་ལས་གཞན་པའི་འབྱུང་བ་དག་ཀྱང་རང་གི
མཚན་ཉིད་ཀྱི་སྒོ་ནས་ཡོད་དེ་ཆུ་ལ་ཡང་ཤིང་འདེག་པ་དང་པདྨ་རྒྱས་
པ་ལ་སོགས་པ་འབྱུང་བ་གཞན་གྱི་ལས་དམིགས་ཤིང་མེ་ལ་ཡང་མེ་ལྕེ་
,འདུས་པ་དང་འདེགས་པ་གཡོ་བ་ལ་སོགས་པ་ཆུ་དང་ས་ལ་སོགས
པའི་ལས་དམིགས་པའི་ཕྱིར་རོ། །དེའི་ཕྱིར་འདོད་པའི་ཁམས་ན་
མཚར།
•77.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབང་པོ་མེད་པའི་གོང་བུ་གང་ལ་སྒྲ་མེད་པ་དེ་ལ་ནི་འབྱུང་བ་བཞི་་”
དང་འབྱུང་འགྱུར་བཞིའི་རྫས་དབྱེར་མེད་དུ་ཡོད་ལ་གང་ལ་ལུས་ཀྱི་་་
དབང་པོ་དང་དབང་པོ་གཞན་དང་ལྡན་པ་དེ་དག་ལ་ནི་དེ་དང་དེའི་
རྫས་བསྣན་པས་རྫས་དགུའམ་བཅུ་ཡིན་ལ་གང་ཞིག་སྒྲ་དང་བཅས་་་་
པ་དེ་ལ་ནི་དེའི་རྫས་ཀྱང་བསྣན་པར་བྱའོ་ཞེས་ཟེར་རོ། །ཇི་སྐད་དུ་
མཛོད་ལས། འདོད་ན་དབང་པོ་མེད་པ་དང་། །སྒྲ་མེད་ཕྲ་རབ་རྡུལ་
རྫས་བརྒྱད། །ལུས་དབང་ལྡན་ལ་རྫས་དགུ་སྟེ། །དབང་པོ་གཞན་ལྡན
རྫས་བཅུར་འདོད། །ཅེས་བཤད་པ་ཡིན་ནོ། །མདོ་སྡེ་པ་དག་ནི་འབྱུང་
བ་གང་ཞིག་གང་ལ་དམིགས་པ་དེ་ལ་དེ་ཉིད་རང་གི་མཚན་ཉིད་ཀྱིས་
མེད་ཀྱི་དེ་ལས་གཞན་པའི་འབྱུང་བ་དག་ནི་ནུས་པའི་ཚུལ་གྱིས
གནས་ཀྱི་རང་གི་མཚན་ཉིད་ཀྱིས་མ་ཡིན་ཏེ། མདོ་ལས་ཤིང་གི་ཕུང་
པོ་འདི་ལ་ཁམས་རྣམ་པ་སྣ་ཚོགས་ཡོད་ཅེས་གསུངས་པའི་ཕྱིར་ཞེས་་་
འདོད་དོ། །ཡང་འབྱུང་བ་དང་འབྱུང་བ་ལས་གྱུར་པ་དག་ལ་ཁྱད་
པར་ནི་ཅི་ཞིག་དམིགས་གང་གིས་ན་ས་ལ་སོགས་པ་དག་ལ་ནི་འབྱུང་
བ་ཞེས་བྱ་ལ་གཟུགས་ལ་སོགས་པ་དག་ལ་ནི་འབྱུང་བ་ལས་གྱུར་
( ༣༤བ) པ་ཞེས་བརྗོད་ཅེ་ན། གང་ཞིག་གཟུགས་ཅན་གྱི་འབྲས་བུ་
ཀུན་གྱི་འབྱུང་ཁུངས་སུ་གྱུར་པ་དེ་ལ་ནི་འབྱུང་བ་ཞེས་བརྗོད་དེ
དཔེར་ན་གསེར་ལ་སོགས་པའི་འབྱུང་ཁུངས་བཞིན་ནོ། །གང་ཞིག་སྐྱེ་
བ་དང་གནས་པ་དང་རྣམ་པར་འགྱུར་བ་ཐམས་ཅད་འབྱུང་བ་ལ
རྣམ་པ་ཀུན་ཏུ་རག་ལས་པ་དེ་དག་ནི་འབྱུང་བ་ལས་གྱུར་པ་ཞེས
བརྗོད་དོ། །དེའི་ཕྱིར་ས་ལ་སོགས་པ་བཞི་ལ་ནི་འབྱུང་བ་ཞེས་བྱ་སྟེ་དེ་
·78·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དག་ནི་འབྲས་བུའི་གཟུཊ་ཀུན་གྱི་འབྱུང་ཁུངས་སུ་གྱུར་པའི་ཕྱིར་རོ། །
དེ་ཡང་ཅི་ཞེ་ན། བརྟེན་པ་དང་སྡུད་པ་དང་སྨིན་པ་དང་བསྐྱོད་པའི་
བྱ་བ་བཞི་ལས་གང་ཡང་རུང་བ་དང་མི་ལྡན་པར་ས་བོན་ལས་མྱུ་གུ་་་
དང་དེ་ལས་སྡོང་བུ་དང་ལོ་མ་དང་མེ་ཏོག་དང་འབྲས་བུ་ལ་སོགས་་་་་
པ་འབྱུང་བ་མི་འཐད་པའི་ཕྱིར་དང་བརྟེན་པ་ལ་སོགས་པ་ཡང་ས་ལ་
སོགས་པ་ལ་མི་འཁྲུལ་བའི་བྱ་བ་ཡིན་པའི་ཕྱིར་རོ། །གཟུགས་སྒྲ་ལ་
སོགས་པ་དག་ནི་སྐྱེ་བ་དང་གནས་པ་དང་ཉམས་པ་དང་འཕེལ་བ་ལ་
སོགས་པ་ས་ལ་སོགས་པའི་འབྱུང་བ་དག་ལ་བརྟེན་པའི་ཕྱིར། འབྱུང་
བ་ལས་གྱུར་པ་ཞེས་བྱའོ། །ཅི་སྟེ་ས་ལ་སོགས་པའི་འབྱུང་བ་རྣམས་
་་མི་་་་་་་་་་ཀྱང་རང་དང་ཚོགས་པ་གཅིག་པའི་འབྱུང་བ་གཞན་མེད་ན་
འབྱུང་ཞིང་དེ་དག་འགྱུར་ན་ཡང་རྣམ་པར་འགྱུར་བའི་ཕྱིར་རྣམ་པ་་་
ཐམས་ཅད་དུ་འབྱུང་བ་ལ་བརྟེན་པ་མ་ཡིན་ནམ་ཅི་ལྟར་ན་འབྱུང་བ་
ལས་གྱུར་པ་མ་ཡིན་ཞེ་ན་དེ་ནི་མ་ཡིན་ཏེ་འདི་ལྟར། གཟུགས་ལ་
སོགས་པ་འབྲས་བུའི་གཟུགས་རྣམས་ཐོག་མར་སྐྱེ་བ་ན་ཡང་འབྱུང་་་་་
བ་གཞན་གྱི་རྒྱུ་ལ་ལྟོས་ཤིང་བར་དུ་ཉམས་པ་དང་འཕེལ་བ་ཡང་རང་
ལས་གཞན་པའི་འབྱུང་བ་ཉམས་པ་དང་འཕེལ་བ་ལ་ལྟོས་པ་ལྟར་
འབྱུང་བ་དག་ནི་རང་ལས་དོན་གཞན་པའི་འབྱུང་བ་གཞན་ཉམས་་་
པ་དང་འཕེལ་བ་ལ་ལྟོས་པ་མ་ཡིན་ཏེ། གཞན་དུ་ན་འབྱུང་བའི་
རིགས་མི་འདྲ་བ་ཐུག་པ་མེད་པར་ཐལ་བར་འགྱུར་བའི་ཕྱིར་རོ། དེ་
བས་(༣༥ན)ན་ས་ལ་སོགས་པའི་འབྱུང་བ་རྣམས་ནི་རང་རང་གི་
རིགས་འདྲ་སྔ་མ་ཙམ་གྱི་རྒྱུ་ལས་འབྱུང་གི་འབྱུང་བ་བཞི་ཚན་གཞན་་
•79.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྒྱུར་བྱས་པ་ལས་བྱུང་བ་མ་ཡིན་ནོ། །གཟུགས་སྒྲ་ལ་སོགས་པ་འབྲས་
བུའི་གཟུགས་རྣམས་རིགས་འདྲ་སྔར་མེད་གསར་ཏུ་སྐྱེ་བ་ནི་འབྱུང
བ་བཞིས་སྐལ་མཉམ་གྱི་རྒྱུ་བྱས་པ་ལས་སྐྱེ་བ་ཡིན་ལ་གྲུབ་ཟིན་རྒྱུན
གནས་པ་དག་གི་སྐལ་མཉམ་གྱི་རྒྱུ་ནི་རིགས་འདྲ་སྔ་མ་ཡིན་ལ་འབྱུང་
བ་རྣམས་ནི་ཉམས་པ་དང་འཕེལ་བའི་རྟེན་ཙམ་དུ་ཟད་དོ། །དེའི་
ཕྱིར་མདོ་ལས་ཀྱང་། གཟུགས་གང་ཞེ་ན་འབྱུང་བ་ཆེན་པོ་བཞི་དག་
རྒྱུར་བྱས་པ་ཞེས་གསུངས་སོ་སྙམ་དུ་སེམས་སོ། །གལ་ཏེ་འབྱུང་འགྱུར་
གྱི་གཟུགས་རྣམས་ཀྱི་ཉེ་བར་ལེན་པའི་རྒྱུ་འབྱུང་བ་ཙམ་དུ་ཟད་ན་་་་་་
སེམས་ཅན་རྣམས་ཀྱི་མགོ་ལ་སོགས་པའི་དབང་པོ་རྣམས་བཟང་པོ་་་་་
དང་ངན་པའི་རང་བཞིན་དུ་སྐྱེ་བ་མི་འཐད་པར་འགྱུར་ཏེ་ཀུན་ཀྱང་་
འབྱུང་བ་བཞིའི་ཉེ་བར་ལེན་པ་ལས་བྱུང་བར་མཚུངས་པའི་ཕྱིར་་་་་་
བཟང་ངན་དུ་བསྐྱེད་པའི་རྒྱུའི་ཁྱད་པར་མེད་པའི་ཕྱིར་རོ། །མ་ངེས་
པ་མིན་ཏེ་འབྲས་བུའི་ཁྱད་པར་ཐ་དད་པ་ནི་རྒྱུའི་ཁྱད་པར་ཐ་དད་་
པ་ལས་ཡིན་པའི་ཕྱིར་རོ། །དེ་བས་ན་བདེ་འགྲོ་དང་ངན་འགྲོའི་སྐྱེ་བ་
ཁྱད་པར་མེད་པར་འགྱུར་ཏེ་དེ་དག་གི་མིག་ལ་སོགས་པའི་སྐྱེ་མཆེད་་
ལ་བཟང་ངན་མེད་པའི་ཕྱིར་རོ་ཞེ་ན། དཔེར་ན་རྒྱུ་སྲིན་བལ་གྱི་རྡོག་
པ་ལ་བཟང་ངན་གྱི་ཁྱད་པར་མེད་ཀྱང་ཐགས་དང་སྤུན་མི་འདྲ་བའི་་
ཁྱད་པར་ལས་འབྲས་བུ་རས་ཡུག་བཟང་པོ་དང་ངན་པར་འགྱུར་བ་་་
བཞིན་དུ་རྒྱུའི་འབྱུང་བ་མཚུངས་ཀྱང་བདག་པོའི་རྐྱེན་བསོད་ནམས་་
དང་བསོད་ནམས་མ་ཡིན་པའི་ལས་ཀྱི་དབང་གིས་བདེ་འགྲོ་དང
ངན་འགྲོའི་དབང་པོ་བཟང་ངན་ཐ་དད་པར་འགྱུར་བ་ཡིན་ཏེ། ཇི་
80·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྐད་དུ་རྣམ་འགྲེལ་ལས། ལས་རྣམས་བདག་པོ་མ་ཡིན་ཏེ། །དེ་ཡང་
བརྩད་པ་མཚུངས་( ༣༥བ) པ་ཡིན། །ཞེས་གང་གསུངས་པ་ལྟར་རོ། །
བདེ་འགྲོ་དང་ངན་འགྲོའི་མིག་ལ་སོགས་པའི་དབང་པོ་རྣམས་ཀྱང་་་་
ཉེར་ལེན་འབྱུང་བ་མཚུངས་པའི་ཕྱིར་གཟུགས་ཅན་དུ་རིགས་གཅིག་་
པས་རིགས་ཐ་དད་པ་ནི་མ་ཡིན་ནོ། །དེའི་ཕྱིར་ཉེར་ལེན་གྱི་རྒྱུ་མི་འདྲ་
བ་ལས་ནི་རིགས་ཐ་དད་པར་འགྱུར་ལ་རིགས་གཅིག་ཀྱང་ལྷན་ཅིག་་་
རྐྱེན་གྱི་ཁྱད་པར་ལས་ནི་བཟང་ངན་དུ་འགྱུར་རོ་ཞེས་པར་ཤེས་པར་་
བྱའོ༑ །ངོ་བོ་ཉིད་མེད་པར་སྨྲ་བ་དང་རྣམ་རིག་ཙམ་དུ་སྨྲ་བ་དེ་དག་
ནི༑ དེ་བཞིན་གཤེགས་པས་གཟུགས་སོགས་དོན་གྱི་རྣམ་གཞག་མཛད་
པ་ནི་དགོས་པའི་དབང་གིས་གསུངས་པའི་ཕྱིར་དྲང་བའི་དོན་ཡིན་་་་་
གྱི་ངེས་པའི་དོན་མ་ཡིན་པར་བཞེད་དེ། ཇི་སྐད་དུ་རིགས་པ་དྲུག་ཅུ་
པ་ལས། དགོས་པའི་དབང་གིས་རྒྱལ་བ་རྣམས། །ང་དང་ང་ཡི་ཞེས་
གསུངས་ལྟར། །ཕུང་པོ་ཁམས་དང་སྐྱེ་མཆེད་རྣམས།།དེ་བཞིན་དགོས་
པའི་དབང་གིས་གསུངས། །ཞེས་དང༌། ཉི་ཤུ་པར་ཡང༌། གཟུགས་
སོགས་སྐྱེ་མཆེད་ཡོད་པར་ནི། །དེས་འདུལ་བ་ཡི་སྐྱེ་བོ་ལ། །དགོས་པའི་
དབང་གིས་གསུངས་པ་སྟེ། །རྫུས་ཏེ་འབྱུང་བའི་སེམས་ཅན་བཞིན། །
ཞེས་དང༌། རྣམ་འགྲེལ་ལས། དེས་དེ་ཉིད་དོན་བཏང་སྙོམས་ཅན། །
གླང་ཆེན་གཟིགས་སྟངས་ཉིད་མཛད་ནས། །འཇིག་རྟེན་ཐུགས་ནི་
འབའ་ཞིག་གིས། །ཕྱི་རོལ་སྤྱོད་ལ་འཇུག་པར་མཛད། །ཅེས་གསུངས་
པའི་ཕྱིར་རོ། །གཟུགས་སོགས་དོན་རྣམས་དགོས་པའི་དབང་གིས་
གསུངས་ཀྱི་ཡང་དག་པར་མ་ཡིན་ཞེས་བྱ་བ་འདི་གང་ལས་ཤེས་ཤེ་ན།
•81·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རིགས་པ་དང་ལུང་ལས་ཏེ་འདི་ལྟར། དབུ་མ་པ་དག་ནི་རིགས་པ་
དྲུག་ཅུ་པ་ལས། འབྱུང་བ་ཆེ་ལ་སོགས་བཤད་པ། །རྣམ་པར་ཤེས་སུ་
ཡང་དག་འདུ། །དེ་ཤེས་པས་ནི་འབྲལ་འགྱུར་བ། །ལོག་པར་རྣམ་
བརྟགས་མ་ཡིན་ནམ། །ཞེས་སོགས་ཀྱི་རིགས་པ་དང༌། ཡང་དེ་ཉིད་
ལས༑ (༣༦ན)མྱ་ངན་འདས་པ་བདེན་གཅིག་པོ། །རྒྱལ་བ་རྣམས་
ཀྱིས་གང་གསུངས་པ། །དེ་ཚེ་ལྷག་མ་ལོག་མིན་ཞེས། །མཁས་པ་སུ་ཞིག་
རྟོགས་མི་བྱེད། །ཅེས་པའི་ལུང་ལས་གཟུགས་སོགས་དོན་རྣམས་ཡང་
དག་པར་གྲུབ་པ་འགོག་པར་བྱེད་དོ། །རྣམ་རིག་པ་རྣམས་ཀྱང་ཉི་ཤུ
པ་ལས། དྲུག་གིས་ཅིག་ཅར་སྦྱར་བ་ན། །ཕྲ་རབ་རྡུལ་ཆ་དྲུག་ཏུ་
འགྱུར༑ །དྲུག་པོ་དག་ཀྱང་གོ་གཅིག་ན། །གོང་བུའང་རྡུལ་ཕྲན་ཙམ་དུ་
འགྱུར༑ །ཞེས་སོགས་ཀྱི་རིགས་པ་དང་། ས་བཅུ་པའི་མདོ་ལས། ཀྱེ་
རྒྱལ་བའི་སྲས་རྣམས་ཁམས་གསུམ་པོ་འདི་དག་ནི་སེམས་ཙམ་མོ། །
ཞེས་པ་དང་། ལང་གཤེགས་ལས། དོན་ཡོད་མ་ཡིན་སེམས་ཉིད་དེ། །
ཕྱི་རོལ་དོན་མཐོང་ལོག་པ་ཡིན། །བག་ཆགས་ཀྱིས་ནི་དཀྲུགས་པའི་
སེམས༑ །དོན་དུ་སྣང་བ་རབ་ཏུ་སྐྱེ། །ཞེས་སོགས་ལུང་གིས་དོན་ཡང་
དག་པར་གྲུབ་པ་འགོག་པར་བྱེད་དོ། །ཡང་དག་པར་མ་གྲུབ་པའི་
གཟུགས་སོགས་ཀྱི་རྣམ་གཞག་མཛད་པ་གང་ཡིན་པས་ནི་གདུལ་བྱ་་་་
རྣམས་དེ་ཁོ་ན་ཉིད་ཀྱིས་བདུད་རྩི་ལ་རིམ་གྱིས་དྲང་བའི་ཕྱིར་ཡིན་ཏེ་
གཞན་དུ་ན་ཐོག་མར་ཆོས་ཀྱི་དེ་ཁོ་ན་ཉིད་བསྟན་ན་བདེ་བར
གཤེགས་པའི་བསྟན་པ་ལ་གཡང་སར་འདུ་ཤེས་པས་སྤོང་བར་འགྱུར་
པའི་ཕྱིར་རོ། །དེའི་ཕྱིར་ཐོག་མར་འཇིག་རྟེན་ལ་གྲགས་པའི་གཟུགས་
•82•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་ཀྱི་དོན་རྣམས་ཇི་ལྟར་སྣང་བ་ལྟར་རྣམ་པར་བཞག་པ་མཛད་་་
ཅིང་དེའི་འོག་ཏུ་དེ་དག་སྐྱེ་བ་དང་འཇིག་པའི་ཚུལ་ཡང་སྟོན་པར་་་་་་
མཛད་དོ། །དེ་ལྟར་བསྟན་པས་གང་གི་ཚེ་དཀའ་བ་བརྒྱ་ཕྲག་དུ་མས་
སྒྲུབ་པར་བྱ་བའི་སྲིད་པའི་ལུས་དང་ལོངས་སྤྱོད་ལ་སོགས་པ་ཟག་པ་་
དང་བཅས་པའི་འདུ་བྱེད་རྣམས་ལ་སྤུ་གྲིའི་སོ་ལ་ཆགས་པའི་སྦྲང་རྩི་་
ལྟར་གནོག་ཆུང་ཞིང་ཉེས་དམིགས་ཆེ་བར་མཐོང་བ་དེའི་ཚེ་ཡང
དག་པའི་སྣོད་དུ་རུང་བས་སྟོང་པ་ཉིད་ཀྱི་ཆོས་ཀྱི་ཚུལ་སྟོན་པར་་་་་་་
མཛད་( ༣༦བ)དོ། །དེ་སྐད་དུ་ཡང་རིགས་པ་དྲུག་ཅུ་པར། །དེ་ཉིད་
ཚོལ་ལ་ཐོག་མར་ནི། །ཐམས་ཅད་ཡོད་ཅེས་བརྗོད་པར་བྱ། །དོན་
རྣམས་ཤེས་ཤིང་ཆགས་མེད་གང༌། །ཕྱིས་ནི་རྣམ་པར་དབེན་པའོ། །
ཞེས་དང༌། འཕགས་པ་ལྷས་ཀྱང༌། གང་ཞིག་གང་གང་ལ་དགའ་བ། །
དེ་ཡི་སྔོན་དུ་དེ་དཔྱད་བྱ། །ཉམས་པར་གྱུར་པ་དམ་ཆོས་ཀྱི། །སྣོད་ནི་
ཅིས་ཀྱང་མ་ཡིན་ནོ། །ཞེས་གང་གསུངས་པ་ཡིན་ནོ། །དེ་ལྟར་ན་དབུ་
མ་པ་ཁ་ཅིག་ནི་འཇིག་རྟེན་ན་ཇི་ལྟར་གྲགས་པ་དང་རྗེས་སུ་མཐུན་་་་
པར་དོན་རྣམ་པར་འཇོག་པར་བྱེད་ལ་དེ་དག་དང་གཞུང་འདིའི་་་་་
གཟུགས་ཀྱི་རྣམ་གཞག་ནི་མི་མཐུན་པ་མེད་དོ་ཞེས་བྱ་བར་སེམས་སོ།
རང་རྒྱུད་པ། ཁ་ཅིག་ནི་མདོ་སྡེ་པ་ལ་སོགས་པའི་གྲུབ་མཐའ་སྨྲ་བ་དག་
དང་མཐུན་པར་སྨྲ་བར་བྱེད་དོ། །རྣམ་རིག་པ་དག་ལ་ཡང་ཕྱོགས་
གཉིས་མཐོང་སྟེ་འདི་ལྟར། རིགས་པའི་དབང་ཕྱུག་རྣམ་པ་གཉིས་ནི་
རང་དང་གཞན་གྱི་སྡེ་པ་དོན་དུ་སྨྲ་བ་དག་རྣམ་པར་རིག་པ་ཙམ་གྱི་་་
ཚུལ་ལ་རིམ་གྱིས་གཞུག་པར་བཞེད་ནས་གཞུང་གི་ཆ་འགར་དོན
•83

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདེན་པར་གྲུབ་པའི་རྣམ་གཞག་མཛད་ཅིང་དེ་ཡང་མདོ་སྡེ་པ་དག་་་
དང་རྗེས་སུ་མཐུན་པ་ཡིན་ཏེ། དཔལ་ལྡན་ཆོས་ཀྱི་གྲགས་པས། གལ་
ཏེ་ཕྱི་རོལ་སྤྱོད་ལ་འཇུག་པ་ན། །ཁོ་བོ་མདོ་སྡེའི་སྐས་ལ་རྣམ་པར་
བརྟེན༑ །ཞེས་གསུངས་པར་མཁས་པ་དག་ལ་གྲགས་སོ། །དེ་ལྟར་མདོ་
སྡེ་པའི་ལུགས་དང་མཐུན་པར་དོན་དང་དེ་འཛིན་པའི་ཤེས་པའི་
རྣམ་པར་བཞག་པ་བསྟན་པས། གཞན་དག་གིས་བདག་དག་གཙོ་བོ་
དང་ཡན་ལག་ཅན་ལ་སོགས་ཀུན་བཏགས་པའི་དོན་རྣམས་མེད་ཀྱི་་་་
འོན་ཀྱང་དོན་རྣམས་ཀྱང་རྡུལ་ཕྲ་རབ་བསགས་པའི་ངོ་བོ་དང་བློ་་་་་་་
དག་ཀྱང་ཡུལ་གྱི་རྣམ་པ་དང་བཅས་པར་ཁོང་དུ་ཆུད་པ་དེའི་ཚེ་ཆོས་
ཀྱི་བདག་མེད་པ་བསྟན་པར་བཞེད་ནས། ཇི་ལྟ་ཇི་ལྟར་དོན་བསམ་
པ༑ །དེ་ལྟ་དེ་ལྟར་རྣམ་( ༣༧ན) བྲལ་ཞེས། །མཁས་པ་རྣམས་ཀྱིས་
གང་གསུངས་པ། །དེ་ནི་དངོས་སྟོབས་འོངས་པ་ཡིན། །ཞེས་དང༌།
གང་གིས་དངོས་པོ་རྣམ་དཔྱད་ན། །དེ་ཉིད་དུ་ན་དེ་དངོས་མེད། །གང་
གི་ཕྱིར་ན་དེ་དག་ལ། །གཅིག་དང་དུ་མའི་རང་བཞིན་མེད། །ཅེས་པ་
ལ་སོགས་པས་ཕྱིའི་དོན་དང་གཟུང་འཛིན་དག་ཡང་དག་པར་གྲུབ་་་་
པ་འགོག་པར་མཛད་དོ།།དེ་ལྟར་ན་གཟུགས་ལ་སོགས་པའི་དོན་དང་
གཟུང་བ་དང་འཛིན་པ་རྣམས་མཁས་པ་ནས་བྱིས་པའི་བར་དུ་
བསྙོན་མི་ནུས་པར་གྲགས་པ་ལ་ཇི་ལྟར་སྐུར་བ་གདབ་སྙམ་པ་ལ།
ཀུན་རྫོབ་ཀྱི་བདེན་པ་རྣམ་པར་བཞག་པའི་ཕྱིར་མ་རིག་པས་བསླད་
པ་རྣམས་ལ་གཟུང་འཛིན་སོགས་ཇི་ལྟར་སྣང་བ་ལ་བརྟེན་ནས
གཟུང་འཛིན་སོགས་ཀྱི་རྣམ་གཞག་མཛད་པ་ནི། ཇི་སྐད་དུ། རིག་བྱ་
•84·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རིག་བྱེད་རྣམ་པ་མེད། །སྐྲ་སོགས་ཤེས་པའི་ཐ་དད་བཞིན། །གང་ཚེ་
གཟུང་འཛིན་རྣམ་ཕྱེ་བ། །མཚན་ཉིད་རྣམ་པར་བསླད་པ་ཅན། །ཇི་
ལྟར་འཁྲུལ་བས་མཐོང་གྱུར་པ།།དེ་ལྟར་འདི་རྣམ་བཞག་བྱས་པ། །དེ་
ཚེ་གཟུང་དང་འཛིན་པ་ཡི། །མཚན་ཉིད་ལ་ནི་བརྩད་བྱ་མིན། །ཞེས་
དང་༑གཟུང་དང་འཛིན་པ་རིག་པ་དང་། །ཡོད་པ་མིན་ཡང་གཞལ་བྱ་
དང༌༑ །འཇལ་བྱེད་འབྲས་བུར་གནས་པ་འདི། །ཇི་ལྟར་རྗེས་སུ་སྣང་
བཞིན་བྱས། །ཞེས་གསུངས་པ་ཡིན་ནོ། །དེ་ལྟར་ན་དཔལ་ལྡན་ཆོས་ཀྱི་
གྲགས་པ་ནི་དོན་གྱི་ཚུལ་རྣམ་པ་གཉིས་འཇོག་པར་མཛད་དེ། དེ་ལ་
གཅིག་ནི་དོན་རྫས་གྲུབ་པའི་ལུགས་ལ་བརྟེན་ནས་སོ། །གཉིས་པ་ནི་
གཟུགས་སོགས་དོན་རྣམས་རྫས་སུ་མེད་པར་ཐ་སྙད་ཙམ་དུ་ཁས་་་་
ལེན་པའི་ཕྱོགས་ལ་བརྟེན་ནས་སོ། །དང་པོ་ནི་གཞན་གཞུག་པའི་
ཐབས་ཙམ་དུ་ཁས་བླངས་པའི་རྣམ་གཞག་ཡིན་གྱི་རང་ལ་འཐད་་་་་་་
པའི་ཕྱོགས་མ་ཡིན་ལ། གཉིས་པ་ནི་ཀུན་རྫོབ་ཀྱི་བདེན་པ་རྣམ་པར་
བཞག་(༣༧བ)པའི་ཕྱིར་བསྟན་པ་ཡིན་པས་རང་གི་འཐད་པའི་་་་་་་
ཕྱོགས་ཡིན་ནོ། །གཞན་དུ་ན་རྣམ་གཞག་དེ་དག་འགལ་བའི་ཕྱིར་རང་
གི་གཞུང་རྣམས་སུ་འགལ་བ་ཁས་ལེན་དགོས་པར་འགྱུར་རོ། །
འཕགས་པ་ཐོགས་མེད་ནི་གཞན་གྱི་ངོར་ཡང་ཕྱིའི་དོན་རྫས་སུ་གྲུབ
པར་རྣམ་པར་མི་འཇོག་གི་འོན་ཀྱང་མ་རིག་པའི་རྗེས་སུ་འགྲོ་བའི་་་་་
བྱིས་པ་དག་ལ་འབྱུང་བ་དང་འབྱུང་བ་ལས་གྱུར་པའི་གཟུགས་
སོགས་སྣང་ཞིང་གྲགས་པ་ལ་བརྟེན་ནས་ཀུན་རྫོབ་ཀྱི་བདེན་པ་རྣམ་་་
པར་བཞག་པའི་ཕྱིར་གཞུང་འདི་དང་རྣལ་འབྱོར་སྤྱོད་པའི་ས་ལ་་་་་་་
•85·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་པར་གཟུགས་ཀྱི་ཕུང་པོའི་རྣམ་པར་བཞག་པ་རྒྱས་པར་མཛད་
དོ༑ །དེ་ལ་བོད་ཕལ་ཆེ་ནས་བུ་སྟོན་ཡན་ཆད་ཁ་ཅིག །དོན་གསང་རྣམ་པར་
བཤད་པར་རྣལ་འབྱོར་སྤྱོད་པའི་ས་ནི་ཉན་ཐོས་ལ་སོགས་པ་དང་་་་་་
ཐུན་མོང་དང་ཐུན་མོང་མ་ཡིན་པའི་དབང་དུ་བྱས་ནས་བཤད་ལ།
ཞེས་པའི་དོན་དུ་བསམས་ནས་གཞུང་འདིའི་གཟུགས་ཀྱི་ཕུང་པོ་ལ་་་
སོགས་པའི་རྣམ་པར་བཞག་པ་ཕལ་ཆེ་བ་དག་མདོ་སྡེ་པའི་ལུགས་
རྣམ་པར་བཞག་པ་ཡིན་ནོ་ཞེས་ཟེར་བ་ནི་འཐད་པར་མ་མཐོང་སྟེ།
གཞུང་འདི་དང་རྣལ་འབྱོར་སྤྱོད་པའི་སར་གཟུགས་རྫས་སུ་གྲུབ་པ་་་་་
བཀག་ཅིང་གཟུགས་སྒྲ་སོགས་ཀྱི་དོན་རྣམས་རྡུལ་ཕྲན་གྱིས་བརྩམས་་
པ་ཡང་བཀག་ལ། རྡུལ་ཕྲ་རབ་བློས་བཀོད་པ་ཙམ་ལས་རྫས་སུ་མེད་
པ་དང་རིང་ཐུང་ལ་སོགས་པའི་དབྱིབས་མིག་ཤེས་ཀྱི་ཡུལ་ཡིན་པ་་་་་་
དང་རྣམ་པར་ཤེས་པའི་ཚོགས་བརྒྱད་དུ་རྣམ་པར་བཞག་པ་གང་་་་་་་
ཡིན་པ་དང་། མདོ་སྡེ་པ་གང་དག་རྡུལ་ཕྲ་རབ་དང་དེས་བསགས་
པའི་གཟུགས་སོགས་རྫས་སུ་གྲུབ་པ་དང་དབྱིབས་དག་ནི་བློས་ཀུན་
བཏགས་པ་ཙམ་ཡིན་པས་དབང་པོའི་སྤྱོད་ཡུལ་མ་ཡིན་ལ་རྣམ་པར
ཤེས་པ་ཡང་ཚོགས་དྲུག་ཁོ་ནར་རྣམ་པར་འཇོག་པ་གང་ཡིན་པ་དེ་་་
དག་རྣམ་( ༣༨ན)གཞག་མཐུན་པའི་གོ་སྐབས་ག་ལ་ཡོད། དོན་
གསང་དུ་བཤད་པ་ནི་རྣལ་འབྱོར་སྤྱོད་པའི་ས་ལ་སོགས་པ་རིགས་་་་་
ཅན་གསུམ་གའི་ལམ་སྟོན་པ་དག་ནི་ཉན་ཐོས་ལ་སོགས་པ་དང་ཐེག་་
པ་ཐུན་མོང་བའི་གཞུང་ཡིན་ལ། ཐེག་པ་ཆེན་པོ་བསྡུས་པ་ནི་བྱང་
སེམས་ཁོ་ནའི་ལམ་སྟོན་པའི་ཕྱིར་ཐེག་པ་ཆེན་པོའི་གཞུང་ཐུན་མོང་་་
•86•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མ་ཡིན་པ་ཡིན་ནོ་ཞེས་བསྟན་པ་ཡིན་ནོ། །དེའི་ཕྱིར་ཐེག་པ་དང་གྲུབ་
མཐའ་མ་ཕྱེད་པར་དེ་སྐད་སྨྲས་པས་ནི་ཁོ་བོ་ཅག་ལ་ཐེག་པ་ཆེན་པོ་་་
མངོན་པའི་གཞུང་ལུགས་རྒྱ་མཚོ་ལྟ་བུའི་དགོངས་དོན་ཕྱིན་ཅི་མ་་་་་་་
ལོག་པ་འཆད་པའི་བློ་གྲོས་ཀྱི་ནུས་པ་ཡོད་རེ་སྐན་ཞེས་རང་གི་མཚང་
གསལ་བར་སྒྲོག་པའི་མནའ་བོར་བ་ཡིན་ནོ། །
དེ་ལྟར་ན་རྣམ་རིག་ཏུ་སྨྲ་བ་དག་གི་ཕྱོགས་ལ་གཟུགས་རྣམ་པ་་་་་་
གསུམ་སྟེ་ཀུན་བཏགས་པའི་གཟུགས་རྣམ་པར་བརྟགས་པའི
གཟུགས་ཡོངས་སུ་གྲུབ་པའི་གཟུགས་སོ།།དང་པོ་ནི་བྱིས་པ་རྣམས་ཀྱི་
བློ་ལ་གཟུགས་ཅན་སྣང་བ་དང་སྣང་བ་ལྟར་བློས་གཟུགས་གཟུགས་་་་
ཅན་དུ་ཀུན་བཏགས་པ་གང་ཡིན་པའོ། །གཉིས་པ་ནི་དེ་ལྟར་སྣང་
བའི་བློ་ཡང་དག་པ་མ་ཡིན་པའི་ཀུན་ཏུ་རྟོག་པས་བསྡུས་པ་དག་པ་་་་་
འཇིག་རྟེན་པའི་ཡུལ་ལོ། །གསུམ་པ་ནི་རྣམ་བརྟགས་ཀྱི་གཟུགས་ཀུན་
བརྟགས་ཀྱིས་སྟོང་བའི་ཆོས་ཉིད་རྣམ་པར་མི་རྟོག་པའི་ཡེ་ཤེས་ཀྱི་་་་་་
ཡུལ་ལོ། །དེའི་ཕྱིར་གཞུང་འདི་དང་རྣལ་འབྱོར་སྤྱོད་པའི་སར་
གཟུགས་ཀྱི་ཕུང་པོ་རྣམ་པར་བཞག་པ་གང་ཡིན་པ་ནི་ཀུན་བཏགས་་་
པའི་གཟུགས་ཀྱི་དབང་དུ་བྱས་པར་རིག་པར་བྱའོ། །དེ་ལ་ཀུན་
བཏགས་པའི་གཟུགས་དེ་ནི་རྡུལ་ཕྲ་རབ་དང་རགས་པ་གཉིས་ཡིན་ལ།
དང་པོ་ནི་གཟུགས་ཅན་རགས་པར་སྣང་བ་རྣམས་བློས་རྣམ་པར་ཕྱེ་་་
ནས་ཆུང་བའི་མཐར་ཐུག་པར་བཞག་པ་ཙམ་ཡིན་གྱི་རྫས་སུ་གྲུབ་པ་་
ནི་མེད་དོ། །ཇི་སྐད་དུ། རྣལ་འབྱོར་( ༣༨བ)སྤྱོད་པའི་སར། རྡུལ་ཕྲ་
རབ་བློས་ཚད་ཀྱི་མཐའ་ཡོངས་སུ་དཔྱད་པ་ལས་འདོཊ་པར་ཟད་དོ།
•87•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་དང་། གཏན་ལ་དབབ་པར་བསྡུ་བར་ཡང་། རྡུལ་ཕྲ་རབ་ཀྱི་ངོ་བོ་
ནི་ཤེས་རབ་ཀྱིས་ཡོངས་སུ་དཔྱད་དེ་རྣམ་པར་བཞག་པའི་ཕྱིར་རོ། །
ཞེས་གསུངས་པ་ལྟ་བུའོ། །
རྡུལ་ཕྲ་རབ་དེ་ཡང་རྣམ་པ་གཉིས་ཏེ་གཅིག་ནི་རགས་པ་བློས་ཕྱེ་་་
ནས་རྣམ་པར་བཞག་པ་ཡིན་ལ་གཉིས་པ་ནི་རྫས་ཀྱི་རྡུལ་ཕྲ་རབ་ཅེས་
བྱའོ༑ །དང་པོའི་དབང་དུ་བྱས་ནས་གཏན་ལ་དབབ་པ་བསྡུ་བར།
གཟུགས་འབྲི་བའི་མཐའ་བློས་ཡོངས་སུ་དཔྱད་པ་ལས་རྡུལ་ཕྲ་རབ་་་་
རྣམ་པར་བཞག་པར་ཟད་ཀྱི་ལུས་གཟུགས་ལས་ནི་མ་ཡིན་ཏེ། །དེའི་
ཕྱིར་རྡུལ་ཕྲ་རབ་སྐྱེ་བར་ཡང་མི་འགྱུར་འགག་པར་ཡང་མི་འགྱུར་ལ་་
རྡུལ་ཕྲ་རབ་བསགས་པ་གཟུགས་འདུས་པ་ཡང་མ་ཡིན་ནོ། །ཞེས་
བཤད་པ་ཡིན་ནོ། །གཉིས་པའི་དབང་དུ་བྱས་ནས་ཡང་དེ་ཉིད་ལས།
དེ་ལ་རྣམ་པར་དབྱེ་བ་རྣམ་པར་བཞག་པ་ལས་ནི་མིག་ལ་སོགས་པ་་་་
དབང་པོའི་རྡུལ་ཕྲ་རབ་རྣམ་པ་ལྔ་དང་གཟུགས་ལ་སོགས་པ་ཡུལ་གྱི་་
རྡུལ་ཕྲ་རབ་རྣམ་པ་ལྔ་དང་ས་ལ་སོགས་པ་འབྱུང་བ་བཞིའི་རྡུལ་ཕྲ་་་་་
རབ་རྣམ་པ་བཞི་དང་ཆོས་ཀྱི་སྐྱེ་མཆེད་པར་གཏོགས་པའི་གཟུགས་་
རྫས་སུ་ཡོད་པའི་རྡུལ་ཕྲ་རབ་གཅིག་གོ། །ཞེས་བཤད་དོ། །ཡང་དེ་ཉིད་
ལས༑ དང་པོའི་དབང་དུ་བྱས་ནས་རྡུལ་ཕྲ་རབ་རྫས་སུ་ཡོད་པར་
སེམས་པ་ལ་ཉེས་དམིགས་རྣམ་པ་ལྔ་དང་རྡུལ་ཕྲ་རབ་བཏགས་པ་་་་་་
ཙམ་དུ་རྣམ་པར་བཞག་པ་ལ་ཕན་ཡོན་རྣམ་པ་ལྔ་ཡང་བ ཤད་དོ།
འདི་ལྟར། གཟུགས་འདུས་པ་ལ་རྡུལ་ཕྲ་རབ་རང་གི་མཚན་ཉིད་ཀྱིས
གནས་པར་སེམས་པ་དང་རྡུལ་ཕྲ་རབ་སྐྱེ་བ་དང་འགག་པར་སེམས་་་
·88.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་དང་རྡུལ་ཕྲ་རབ་གཞན་དང་ཕྲད་པ་དང་འབྲལ་བར་སེམས་དང་་
གཟུགས་འདུས་པ་( ༣༩ན)གཟུགས་འདུས་པ་རྣམས་རྡུལ་ཕྲ་རབ་་་་
བསགས་པའི་གནས་སྐབས་ཙམ་དུ་སེམས་པ་དང་། རྡུལ་ཕྲ་རབ་
ཚོགས་ནས་རགས་པ་རྫས་གཞན་བསྐྱེད་པར་སེམས་པ་དང་རྣམ་པ་་་་་
ལྔ་ནི་རྡུལ་ཕྲ་རབ་ལ་སེམས་དཔའ་ཚུལ་བཞིན་མ་ཡིན་པ་ཡིན་ནོ། །
གཟུགས་འདུས་པ་རྡུལ་ཕྲ་རབ་ཀྱི་ངོ་བོར་ཤེས་རབ་ཀྱིས་ཡོངས་སུ་
བཅད་པ་ན་རིལ་པོ་གཅིག་ཏུ་འཛིན་པའི་འདུ་ཤེས་སྤོང་བ་དང་།
དེའི་རྒྱུ་ཅན་གྱི་འཇིག་ཚོགས་ལ་ལྟ་བ་སྤོང་བ་དང༌། ངའོ་སྙམ་པའི་ང་
རྒྱལ་སྤོང་བ་དང་། དེ་དག་ལ་རྟེན་པའི་འདོད་ཆགས་ལ་སོགས་པའི་
ཉོན་མོངས་པ་རྣམ་པར་གནོན་པ་དང་། བཟུང་བ་དང་འཛིན་པའི་
མཚན་མ་མྱུར་དུ་རྣམ་པར་འཇིག་པར་འགྱུར་བ་ནི་རགས་པ་བློས་་་་་་
མཐར་རྣམ་པར་ཕྱེ་ནས་རྡུལ་ཕྲ་རབ་རྣམ་པར་བཞག་པའི་ཕན་ཡོན་་་
ཡིན་ནོ། །དེ་ལ་རྡུལ་ཕྲ་རབ་དང་པོ་ནི་བཏགས་པར་ཡོད་པ་ཙམ་ཡིན་
ལ་ཡང་དག་པར་སྐྱེ་བ་དང་འགག་པར་ཡང་མི་འགྱུར་ལ། རྫས་ཀྱི་
རྡུལ་ཕྲ་རབ་རྣམས་ནི་ཕལ་ཆེར་གཞན་ལ་མ་ལྟོས་པར་དབང་པོའི་་་་
ཡུལ་དུ་འགྱུར་བའི་ཕྱིར་རྫས་སུ་ཡོད་པ་ཡང་ཡིན་ནོ། །དང་པོ་ནི་ཆ་
ཤས་མེད་པ་ཡང་ཡིན་ལ། གཉིས་པ་ནི་ཆ་དང་བཅས་པ་ཡང་ཡིན་ནོ།།
གཟུགས་འདུས་པ་རྣམས་ནི་རྡུལ་ཕྲ་རབ་དང་པོ་བསགས་པའི་རང་་་་་
བཞིན་མ་ཡིན་གྱི་ས་ལ་སོགས་པ་རྫས་ཀྱི་རྡུལ་ཕྲ་རབ་འདུས་པའི་རང་
བཞིན་དུ་རིག་པར་བྱའོ། །དེའི་ཕྱིར་རྡུལ་ཕྲ་རབ་དང་པོ་ནི་བློས་རྣམ་
པར་བཀོད་པ་ཙམ་དུ་ཟད་པས། ཡུལ་དང་ཕྱོགས་ན་མི་གནས་པའི་
•89.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིར་ཕྱི་དང་ནང་གི་གཟུགས་འདུས་པ་དག་ལ་མི་དམིགས་ཤིང་རྫས་་་
ཀྱི་རྡུལ་ཕྲ་རབ་རྣམས་ནི་གཟུགས་འདུས་པ་དག་ལ་གནས་སོ་ཞེས་བྱ་་
བར་ཁོང་དུ་ཆུད་དོ། །དེ་ལྟར་ན་རྡུལ་ཕྲ་རབ་དང་པོ་ནི་ཡིད་ཀྱི་ཤེས་
པ་ཁོ་ནའི་སྤྱོད་ཡུལ་དུ་( ༣༩བ) རྣམ་པར་བཞག་ལ་རྫས་ཀྱི་རྡུལ་ཕྲ་་་
རབ་རྣམས་ནི་ཁ་ཅིག་ཡིད་ཀྱི་ཤེས་པ་ཁོ་ནའི་སྤྱོད་ཡུལ་ཡིན་ལ་གཞན་
ནི་དབང་པོའི་ཤེས་པས་ཀྱང་སྤྱོད་ཡུལ་དུ་འགྱུར་ཏེ། འདི་ལྟར་མིག་ལ་
སོགས་པ་དབང་པོ་ལྔ་དང༌། ཆོས་ཀྱི་སྐྱེ་མཆེད་པའི་གཟུགས་རྫས་སུ་
ཡོད་པའི་རྡུལ་ཕྲ་རབ་གང་ཡིན་པ་དང་། གཟུགས་སོགས་ཡུལ་ལྔའི་
རྡུལ་ཕྲ་རབ་གང་ཡིན་པ་དེ་གོ་རིམ་བཞིན་ནོ། །འདིར་མིག་གི་རྡུལ་ཕྲ་
རབ་དང་། གཟུགས་ཀྱི་རྡུལ་ཕྲ་རབ་ཅེས་སོགས་འབྱུང་ན་ཅི་མིག་ནི་
མིག་གི་རྡུལ་ཕྲ་རབ་བསགས་པའི་རང་བཞིན་དང་། དེ་བཞིན་དུ་
གཟུགས་ཀྱང་གཟུགས་ཀྱི་རྡུལ་ཕྲ་རབ་བསགས་པའི་རང་བཞིན་ཡིན་
ནོ༑ །དེ་ལས་ཅིར་འགྱུར་ཕྱི་རོལ་གྱི་དོན་རྫས་སུ་གྲུབ་པར་སྨྲ་བ་དག་
དང་ཁྱད་པར་མེད་པར་ཅི་སྟེ་མི་འགྱུར་ཅེ་ན། གལ་ཏེ་མི་ལ་སོགས་
པའི་རྡུལ་ཕྲ་རབ་རྫས་གྲུབ་ཀྱིས་རྩམས་པའི་མིག་ལ་སོགས་པའི་
གཟུགས་འདུས་པ་གཞན་དང་གཞན་ཁས་ལེན་ན། ཉེས་པ་དེ་འགྱུར་
དུ་ཟིན་ཀྱང་། དེ་ལྟར་ཁས་མི་ལེན་པའི་ཕྱིར་ཉེས་པ་མེད་དོ། །ཅིའི་
ཕྱིར་ཞེ་ན། འདིར་ནི་མིག་གི་དབང་པོའི་རྫས་གང་ཡིན་པ་དེ་ཉིད་ལ་
མིག་གི་དབང་པོའི་རྡུལ་ཕྲ་རབ་ཅེས་བྱ་ལ། དེ་བཞིན་དུ་གཟུགས་ཀྱི་
རྫས་གང་ཡིན་པ་དེ་ལ་གཟུགས་ཀྱི་རྡུལ་ཕྲ་རབ་ཅེས་བྱའི་དོན་སྨྲ་བ་་་
དག་གི་ལྟར་དེ་དང་རྡུལ་ཕྲ་རབ་རྣམས་ཀྱིས་གཟུགས་ལ་སོགས་པའི་་་
·90·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དོན་དེ་དང་དེ་བརྩམས་པར་ཁས་མི་ལེན་པའི་ཕྱིར་རོ། །གལ་ཏེ་མིག་
ལ་སོགས་པ་རགས་པ་རྣམས་ལ་རྡུལ་ཕྲ་རབ་ཅེས་ཅི་ལྟར་བྱ་ཞེ་ན། ཕྱི་
དང་ནང་གི་གཟུགས་འདུས་པ་དག་མིག་དང་གཟུགས་ལས་སོགས་པ་
རྫས་ཀྱི་རྡུལ་ཕྲ་རབ་འདུས་པའི་རང་བཞིན་ཡིན་ལ། དེའི་ཕྱིར་མིག་ལ་
སོགས་པ་ནི། འདུས་པ་རྣམས་ལ་ལྟོས་ནས་རྡུལ་ཕྲ་རབ་དང་། ཡན་
ལག་ཅེས་བྱའོ། །ཀུན་བརྟགས་པའི་གཟུགས་རགས་པ་ཅེས་བྱ་ས་གང་
ཡིན་པ་དེ་ཡང་འབྱུང་བ་དང་འབྱུང་བ་ལས་གྱུར་པ་རྣམས་གཉིས་
ཡིན་ལ། འབྱུང་བ་ནི་ས་ལ་སོགས་པ་བཞི་ཡིན་ལ། འབྱུང་བ་ལས་
(༤༠ན)གྱུར་པ་ནི་མིག་ལ་སོགས་པ་དབང་པོ་ལྔ་དང་གཟུགས་ལ་་་་
སོགས་པ་ཡུལ་ལྔ་དང་ཆོས་ཀྱི་སྐྱེ་མཆེད་པའི་གཟུགས་རྣམས་ཏེ་རྒྱས་་་
པར་ནི་གཞུང་དུ་འཆད་པར་འགྱུར་རོ། །ཅིའི་ཕྱིར་ས་ལ་སོགས་པ་
དག་ལ་འབྱུང་བ་ཞེས་བྱ་ན་འབྲས་བུའི་གཟུགས་རྣམས་ཀྱི་འབྱུང
ཁུངས་སུ་གྱུར་པའི་ཕྱིར་རོ། །ཅིའི་ཕྱིར་འབྲས་བུའི་གཟུགས་རྣམས་ཀྱི་
འབྱུང་ཁུངས་སུ་གྱུར་པ་ཡིན་ནོ་ཞེ་ན་རྒྱུ་རྣམ་པ་ལྔས་བྱེད་པའི་ཕྱིར་་་་
ཏེ་འདི་ལྟར། སྐྱེ་བ་དང་རྟེན་དང་གནས་པ་དང་བརྟེན་པ་དང་འཕེལ་
བའི་རྒྱུ་བྱེད་པའི་ཕྱིར་རོ། །ཕྱི་དང་ནང་གི་གཟུགས་དག་ནི་རང་རང་
གི་རྒྱུ་དང་ས་བོན་ལས་བྱུང་བ་མ་ཡིན་ནམ་ཇི་ལྟར་ན་འབྱུང་བ་དག་་་
ལས་སྐྱེ་བར་འགྱུར་ཞེ་ན་བདེན་མོད་འོན་ཀྱང་ཇི་སྲིད་དུ་འབྱུང་བ་་་་
རྣམས་རང་གི་ས་བོན་ལས་མ་སྐྱེས་པ་དེ་སྲིད་དུ་འབྱུང་བ་ལས་གྱུར་
པ་རྣམས་ཀྱང་རང་གི་ས་བོན་ལས་མི་སྐྱེ་ལ། གང་གི་ཚེ་འབྱུང་བ་
རྣམས་རང་གི་ས་བོན་ལས་སྐྱེས་པ་ན་འབྱུང་བ་ལས་གྱུར་པ་རྣམས་་་་་་
·91·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱང་རང་གི་ས་བོན་ལས་སྐྱེ་བར་འགྱུར་བས་དེའི་ཕྱིར་འབྱུང་བ་
རྣམས་ལས་འབྱུང་བ་ལས་གྱུར་པ་རྣམས་སྐྱེའོ་ཞེས་བརྗོད་དོ། །འབྱུང་
བ་རྣམས་ཀྱིས་ཇི་ཙམ་གནོན་པ་དེ་ཙམ་འབྱུང་འགྱུར་རྣམས་ཀྱིས་་་་་་་
གནོན་གྱི་འབྱུང་བ་རྣམས་བསལ་ནས་འབྱུང་འགྱུར་ལ་སོགས་སུ་ཡུལ་
གནོན་པའི་མཐུ་མེད་པའི་ཕྱིར་འབྱུང་བ་རྣམས་ནི་འབྱུང་འགྱུར་གྱི་་་་
རྟེན་ཡིན་ནོ། །འབྱུང་བ་རྣམས་ལ་ཕན་པ་དང་གནོད་པས་དེ་ལ་
བརྟེན་པའི་འབྱུང་འགྱུར་ལ་ཕན་གནོད་དུ་འགྱུར་བའི་ཕྱིར་འབྱུང་བ་
རྣམས་གནས་པའི་རྒྱུ་ཡིན་ནོ། །འབྱུང་བ་རྣམས་མ་ཞིག་པར་དེ་ལ་
བརྟེན་པའི་འབྱུང་འགྱུར་རྣམས་མི་འཇིག་པའི་ཕྱིར་འབྱུང་བ་རྣམས་
ནི་བརྟེན་པའི་རྒྱུ་ཡིན་ནོ། །གཉིད་དང་ཟས་དང་ཚངས་སྤྱོད་དང་ཏིང
ངེ་འཛིན་ལ་སོགས་པ་འབྱུང་བ་རྣམས་རྒྱས་པར་བྱས་པ་ན་དེ་ལ་
བརྟེན་པའི་འབྱུང་འགྱུར་( ༤༠བ)རྣམས་འཕེལ་བར་འགྱུར་བའི་་་་་་
ཕྱིར་འབྱུང་བ་རྣམས་ནི་འཕེལ་བའི་རྒྱུ་ཡིན་ནོ། །དེ་ལྟར་ན་འབྱུང་བ་
རྣམས་ཀྱིས་འབྱུང་འགྱུར་དག་ལ་བྱ་བ་རྣམ་པ་ལྔ་བྱེད་པའི་ཕྱིར་
འབྱུང་བ་རྣམས་ལ་ནི་རྒྱུའི་གཟུགས་ཞེས་བྱ་ལ་འབྱུང་འགྱུར་རྣམས་་་་་
ལ་ནི་འབྲས་བུའི་གཟུགས་ཞེས་བྱ་ཞིང་འབྲས་བུའི་གཟུགས་རྣམས་ནི་
འབྱུང་བ་རྣམས་རྒྱུར་བྱས་པ་ལས་བྱུང་བ་ཞེས་བརྗོད་དོ། །འདུས་པ་
གཅིག་ལ་ཡོད་པའི་འབྱུང་བ་དང་འབྱུང་བ་ལས་གྱུར་པ་རྣམས་ནི་
རང་རང་གི་མཚན་ཉིད་སོ་སོ་མ་འདྲེས་པར་གནས་པ་ཡིན་ཏེ་དབང་་
པོ་སོ་སོའི་རྣམ་པ་ཐ་དད་པར་དམིགས་པའི་ཕྱིར་རོ། །ཡུལ་གོ་ས་ཐ་མི་
དད་པ་གཅིག་ཏུ་འདྲེས་པར་གནས་པ་ཡིན་ཏེ་དཔེར་ན་རྫས་སྣ་་་་་་་་
•92.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཚོགས་པ་མཆིག་ལ་བཏགས་པ་ཆུ་དང་སྦྱར་བ་འདྲེས་པར་གནས་པ་
ལྟ་བུའོ། །དེ་ལྟར་ན་འབྱུང་བ་དང་འབྱུང་བ་ལས་གྱུར་པ་དག་ནི་རང་
དང་ཚོགས་པ་གཅིག་པ་རྣམས་ཡུལ་གོ་ས་གཅིག་ཏུ་གནས་པའི་ཕྱིར་་་
ཕན་ཚུན་གཅིག་ལ་གཅིག་ཐོགས་པ་མེད་པར་གནས་པ་ཡིན་ལ་རང་་་
ཡོད་པར་ཚོགས་པ་གཞན་གྱི་འབྱུང་བ་དང་འབྱུང་འགྱུར་གཞན་སྐྱེ་་་
བའི་གོ་མི་འབྱེད་པའི་ཕྱིར་ཚོགས་པ་གཞན་ལ་ལྟོས་ནས་ཐོགས་པ་་་་་་
དང་བཅས་པ་ཡིན་ནོ། །ཅིའི་ཕྱིར་འདུས་པ་གཅིག་ལ་ཡོད་པའི་འབྱུང་
བ་དང་འབྱུང་བ་ལས་གྱུར་པ་རྣམས་གོ་ས་གཅིག་ན་གནས་པ་ཡིན་ཏེ་
ཐོགས་བཅས་རྣམས་ནི་ཡུལ་གོ་ས་གཅིག་གནས་པར་འགལ་བའི་ཕྱིར་
རོ་ཞེ་ན་སྨྲས་པ། གལ་ཏེ་འབྱུང་བ་དང་འབྱུང་ལས་གྱུར་པ་རྣམས་
དོན་དམ་པར་གྲུབ་ན་ནི་ཐོགས་པ་དང་བཅས་པའི་དངོས་པོ་གཉིས་་་
གོ་ས་གཅིག་ཏུ་གནས་པ་ཤིན་ཏུ་ཡང་འགལ་བས་དེའི་ཕྱིར་འདུས་པ་་
གཅིག་ལ་ཡོད་པའི་འབྱུང་བ་དང་འབྱུང་བ་ལས་གྱུར་པ་རྣམས་ཀྱང་་་
དཔེར་ན་ནས་དང་འབྲས་དང་སྲན་མ་ལ་སོགས་པ་འབྲུ་སྣ་ཚོགས་་་་་་་
སྤུངས་པའི་ཕུང་པོ་བཞིན་དུ་ཡུལ་གོ་ས་ཐ་( ༤༡ན)དད་པ་ཁོ་ན་ན་་
གནས་པར་རིགས་ཀྱང་འདིར་ནི་འབྱུང་བ་དང་འབྱུང་བ་ལས་གྱུར་་་་་
པ་རྣམས་སྔར་བཤད་པའི་ཚུལ་དུ་མ་རིག་པའི་རྗེས་སུ་འགྲོ་བའི་བློ་་་་་་
འཁྲུལ་པ་ལ་ཇི་ལྟར་སྣང་བ་ལྟར་རྣམ་པར་བཞག་གི་ཡང་དག་པར་མ་
ཡིན་ལ་བློ་འཁྲུལ་བ་ལ་ཡང་ཐོགས་པ་དང་བཅས་པའི་དངོས་པོ་དག་་
ཡུལ་གོ་ས་གཅིག་ཏུ་སྣང་བ་མི་འགལ་ཏེ་དཔེར་ན་རྨི་ལམ་གྱི་ཤེས་པ་་་་
འཁྲུལ་བ་ལ་ཁང་མིག་ཤིན་ཏུ་ཆུང་བར་གླང་པོ་ཆེ་དུ་མའི་ཁྱུ་འཁྲིགས་
93.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་རྨི་བ་ལྟ་བུའོ། །ཡང་དག་པར་ན་གླང་པོ་ཆེ་གཅིག་ཀྱང་ཁང་མིག་
གཅིག་ཏུ་ཤོང་བའི་གོ་སྐབས་མེད་ན་མང་པོ་ལྟ་ཅི་སྨོས། དེའི་ཕྱིར་
འདུས་པ་གཅིག་ལ་ཡོད་པའི་ས་ལ་སོགས་པའི་འབྱུང་བ་རྣམས་དང་་་
གཟུགས་ལ་སོགས་པའི་འབྱུང་འགྱུར་དག་ནི་ཡུལ་གཅིག་ལ་གནས་པ་
ཡིན་ཏེ། འདུས་པ་དེའི་ས་ལ་སོགས་པའི་འབྱུང་བའི་རེག་བྱ་ལུས་ཀྱི་
དབང་པོས་གང་དུ་དམིགས་པའི་ཡུལ་དེར་གཟུགས་ལ་སོགས་པའི་་་་་
འབྱུང་གྱུར་རྣམས་ཀྱང་དབང་པོ་གཞན་གྱིས་དམིགས་པའི་ཕྱིར་རོ། །
འདུས་པ་གཅིག་ལ་ཡོད་པའི་འབྱུང་བ་དང་འབྱུང་བ་ལས་གྱུར་པ་་་་་་་
རྣམས་ཡུལ་དང་ཕྱོགས་ཐ་མི་དད་པར་གནས་པ་དེའི་ཕྱིར་དེ་དག་ལ་་
ཐ་མི་དད་པའི་མཚུངས་པར་ལྡན་པ་དང་འདྲེས་པར་གྱུར་པའི་་་་་་་་་
མཚུངས་པར་ལྡན་པ་ཞེས་ཀྱང་བྱའོ། །རྣམ་པར་གཏན་ལ་དབབ་པ་
བསྡུ་བར་ཡང་མེ་ཏོག་དང་འབྲས་བུ་ལ་སོགས་པའི་འདུས་པ་རྣམས་་་
ནི་དབང་པོ་ཐམས་ཅད་ཀྱིས་ལོངས་སྤྱད་པར་བྱ་བ་ཐུན་མོང་མ་ཡིན་་
དེའི་ཕྱིར་འདུས་པ་དེ་དག་གི་འབྱུང་བ་དང་འབྱུང་བ་ལས་གྱུར་་་་་་
པའི་རྡུལ་རྣམས་ནི་གོ་ས་ཐ་མི་དད་པར་ལས་ཀྱི་དབང་གིས་འགྲུབ་་་་
པར་གསུངས་ཏེ། ཇི་སྐད་དུ། དེ་ལ་ཅིའི་ཕྱིར་ན་ཐོགས་པ་དང་བཅས་
པའི་ཆོས་རྣམས་ཕྱོགས་གཅིག་ན་ཐ་མི་དད་པར་གནས་པ་དང་
ཐོགས་པ་མེད་པ་ཉིད་དུ་འགྱུར་ཞེ་ན། དེ་མངོན་པར་འགྲུབ་པ་ནི་
འཇུག་པ་དང་མཐུན་པའི་ཕྱིར་རོ། །(༤༡བ)དེ་དང་མཐུན་པར་
ལས་ཀྱི་དབང་ལས་དེ་ལྟར་མངོན་པར་འགྲུབ་པར་འགྱུར་རོ།།དེ་ཅིའི་
ཕྱིར་ཞེ་ན། གཟུགས་འདུས་པ་ཐམས་ཅད་ནི་དབང་པོ་ཐམས་ཅད་
·94·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀྱིས་ཡོངས་སུ་ལོངས་སྤྱོད་པ་ཐུན་མོང་བ་ཡིན་པའི་ཕྱིར་རོ། །ཞེ་
བཤད་པ་ཡིན་ནོ། །འདུས་པ་གང་ལས་འབྱུང་བ་དང་འབྱུང་བ་ལས་
གྱུར་པ་གང་ཞིག་རང་རང་གི་དབང་པོས་དམིགས་པ་དེ་ནི་དེ་ལ་རང་
གི་མཚན་ཉིད་ཀྱི་སྒོ་ནས་ཡོད་པ་ཡིན་ལ་གང་ལ་གང་མ་དམིགས་པ་་་་་
དེ་ནི་དེ་ལ་ཁམས་ཀྱི་ཚུལ་དུ་ཡོད་པ་སྲིད་ཀྱང་རང་གི་མཚན་ཉིད་
ཀྱིས་ཡོད་པ་ནི་མ་ཡིན་ཏེ་ཡོད་པའི་ཐ་སྙད་རྣམས་ནི་དམིགས་པ་སྔོན་
དུ་འགྲོ་བ་ཅན་ཡིན་པའི་ཕྱིར་རོ། །དེའི་ཕྱིར་རང་གི་མཚན་ཉིད་ཀྱི་
དབང་དུ་བྱས་ནས་འབྱུང་བ་གཅིག་ལས་གྱུར་པའི་འདུས་པ་ཡང་
ཡོད་དེ་དཔེར་ན་རྡོ་བ་དང་ཆུ་ཀླུང་ལ་སོགས་པ་ལྟ་བུའོ། །གཉིས་ལས་
གྱུར་པ་ཡང་ཡོད་དེ་ཤིང་ལྗོན་པ་ལྟ་བུའོ། །གསུམ་ལས་གྱུར་པ་ཡང་
ཡོད་དེ་དེ་ཉིད་རླུང་གིས་བསྐྱོད་པ་ལྟ་བུའོ། །འབྱུང་བ་བཞི་ཅར་འལས་
གྱུར་པ་ཡང་ཡོད་དེ་དེ་ཉིད་འབར་བ་དང་བཅས་པ་ལྟ་བུའོ། །དེ་
བཞིན་དུ་འབྱུང་བ་ལས་གྱུར་པ་རྣམས་ལ་ཡང་ཇི་ལྟར་སྲིད་པ་བཞིན་་
དེ་ཤེས་པར་བྱའོ། །ཁམས་ཀྱི་ཚུལ་དུ་ནི་འདུས་པ་ཐམས་ཅད་ལ་
འབྱུང་བ་དང་འབྱུང་བ་ལས་གྱུར་པ་ཐམས་ཅད་ཡོད་པར་ཤེས་པར་་་
བྱ་སྟེ་འདུས་པ་གཅིག་ལ་ཡང་རྣལ་འབྱོར་པ་སེམས་དབང་ཐོབ་པ་་་་་་
དག་གིས་འབྱུང་བ་དང་འབྱུང་བ་ལས་གྱུར་པའི་གཟུགས་ཀྱི་རྣམ་པ་་་
གང་དང་གང་དུ་མོས་པ་དེ་དང་དེར་འགྱུར་བའི་ཕྱིར་དང་། གཞན་
དུ་ན་རྒྱུ་མེད་པ་ལས་འབྲས་བུ་འབྱུང་བ་མི་འཐད་པའི་ཕྱིར་རོ། །དེ་
ལྟར་ན་ཐམས་ཅད་ལས་ཐམས་ཅད་ཅིའི་ཕྱིར་མི་འབྱུང་ཞེ་ན་མ་ཡིན་་
ཏེ་ལྷན་ཅིག་བྱེད་པའི་རྐྱེན་ཉེ་བར་མི་གནས་པའི་ཕྱིར་རོ། །རྒྱུ་ཁ་ཡར་
•95.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་ལས་སྐྱེ་བའི་འབྲས་བུ་ནི་འགའ་ཡང་ཡོད་པ་མ་ཡིན་ཏེ་འབྲས་བུ་་་་
རྣམས་ནི་རྒྱུ་དང་རྐྱེན་ཚོགས་པ་ལས་འབྱུང་བའི་ཕྱིར་རོ། །གཞན་དུ་
ན་( ༤༢ན) སྒྲོམ་ནང་གི་ས་བོན་ཙམ་ལས་མྱུ་གུ་དང་སྡོང་བུ་དང་་་་
འབྲས་བུ་ལ་སོགས་པ་འབྱུང་བའི་ཕྱིར་དེ་དག་གི་དོན་དུ་ཞིང་རྨོ་བ་་་་་
དང་ཆུ་ལུད་ས་ལ་སོགས་པའི་རྐྱེན་རྣམས་ལ་འབད་པ་དོན་མེད་པར་་
ཐལ་བའི་ཕྱིར་རོ། །ལུགས་ཀྱི་གོང་བུ་ཇི་སྲིད་དུ་གསེར་འགྱུར་གྱི་རྩི་
དང་མ་ཕྲད་པ་དེ་སྲིད་དུ་གསེར་དུ་མི་གྱུར་ལ་གང་གི་ཚེ་གསེར
འགྱུར་གྱི་རྩི་དང་ཕྲད་པ་དེའི་ཚེ་གསེར་དུ་འགྱུར་བར་དམིགས་པས་་་
དེའི་ཕྱིར་ལྕགས་ལ་གསེར་གྱི་ཁམས་ཡོད་པ་དང་དེ་ཡང་ལྷན་ཅིག་་་་
བྱེད་པའི་རྐྱེན་ལ་ལྟོས་པ་ཉིད་དུ་མངོན་པ་ཡིན་ཏེ་གཞན་དུ་ན་ལྕགས་
ནི་གསེར་འགྱུར་གྱི་རྩི་དང་ཕྲད་ཀྱང་གསེར་དུ་མི་འགྱུར་བའམ་ཡང་་་
ན་ནི་མ་ཕྲད་ཀྱང་གསེར་དུ་འགྱུར་བར་ཐལ་བའི་ཕྱིར་རོ། །ཕྱི་རོལ་གྱི་
གཟུགས་འདུས་པ་དག་ལ་མིག་ལ་སོགས་པ་དབང་པོའི་ས་བོན་མེད་་་
དོ་ཞེས་བྱ་བ་ནི་འདིར་དམིགས་ཀྱིས་བསལ་བ་ཡིན་ཏེ་གཞན་དུ་ན་་་་་
སེམས་ཅན་སྔོན་མེད་སྐྱེ་བར་ཐལ་བར་འགྱུར་བའི་ཕྱིར་རོ། །རྣལ་་
འབྱོར་པ་དག་གིས་ཕྱི་རོལ་གྱི་གཟུགས་འགའ་ཞིག་ཀྱང་རྟ་དང་གླང་་་
པོ་ལ་སོགས་པའི་སེམས་ཅན་གྱི་རྣམ་པ་དེ་དང་དེར་སྤྲུལ་བར་ནུས་པ་
མ་ཡིན་ནམ་ཞེ་ན། དེ་ནི་རྟ་གླང་ལ་སོགས་པའི་རྣམ་པར་སྤྲུལ་པ་ཙམ་
དུ་ཟད་ཀྱི་དངོས་སུ་ནི་མ་ཡིན་ཏེ། སྒྱུ་མའི་རྟ་གླང་ལ་སོགས་པ་བཞིན་
དུ་རྣམ་པར་ཤེས་པས་མ་ཟིན་པའི་ཕྱིར་རོ། །རྣལ་འབྱོར་བ་རང་གི་
ལུས་སེམས་ཅན་གྱི་རྣམ་པ་གཞན་དུ་བསྒྱུར་བའི་སྤྲུལ་པ་ནི་སེམས་་་་་
·96.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཅན་ཡིན་ཡང་དེའི་དབང་པོ་རྣམས་ནི་རང་གི་དབང་པོ་སྔ་མའི་ས
བོན་ལས་བྱུང་བ་ཡིན་པས་རྒྱུ་མེད་པར་བྱུང་བའམ་ཕྱིའི་ས་བོན་ལས་་
བྱུང་བ་མ་ཡིན་ནོ། གང་ཡང་མཚེའུ་ལ་སོགས་པར་རྟ་རྔ་ལ་སོགས་
ལྷུང་བ་ལས་སེམས་ཅན་འབྱུང་བ་གང་ཡིན་པའི་དབང་པོ་རྣམས་
ཀྱང་ཀུན་གཞིའི་རྣམ་པར་ཤེས་པ་ཡོད་པའི་ཐུན་མོང་མ་ཡིན་པའི་ས་་
བོན་ཡོངས་སུ་སྨིན་པ་ལས་འབྱུང་བར་ཤེས་པར་བྱའོ། །
ད་ནི་འདི་( ༤༢ བ) དཔྱད་པར་བྱ་སྟེ། །འབྱུང་བ་དང་འབྱུང་བ་
ལས་གྱུར་པ་འདི་དག་རྫས་སུ་ཡོད་པའམ་འོན་ཏེ་བཏགས་པར་ཡོད་་་
་ཡིན། དེ་ལས་ཅིར་འགྱུར། དང་པོ་ལྟར་ན་རྣམ་པར་རིག་པ་ཙམ་དུ་
སྨྲ་བའི་རྣམ་གཞག་དང་ཅི་སྟེ་འགལ་བར་མི་འགྱུར། གཉིས་པ་ལྟར་ན་
ཡང་འབྱུང་བ་དང་འབྱུང་འགྱུར་རྣམས་དབང་པོའི་ཤེས་པའི་ཡུལ་དུ་
མི་འགྱུར་ཏེ་ཀུན་རྫོབ་པའི་ཡུལ་ཅན་ཉིད་ཀྱི་རྟོག་པ་དང་བཅས་པར་་
ཐལ་བའི་ཕྱིར་རོ་ཞེ་ན་སྨྲས་པ། རིགས་པས་དཔྱད་བཟོད་པ་ལ་རྫས་
ཡོད་དང་མི་བཟོད་པ་ལ་བཏགས་ཡོད་དུ་བྱེད་པ་ལྟར་ན་འབྱུང་བ་་་
དང་འབྱུང་འགྱུར་དག་ནི་བཏགས་པར་ཡོད་པ་ཁོ་ན་ཡིན་གྱི་རྫས་སུ་་
ཡོད་པ་ནི་མ་ཡིན་ཏེ། དྲུག་གིས་ཅིག་ཅར་སྦྱར་བ་ན། །ཕྲ་རབ་རྡུལ་ཆ་
དྲུག་ཏུ་འགྱུར། །དྲུག་པོ་དག་ཀྱང་གོ་གཅིག་ན། །གོང་བུའང་རྡུལ་ཕྲན་
ཙམ་དུ་འགྱུར། །ཞེས་པ་ལ་སོགས་པའི་དོན་འགོག་པའི་རིགས་པའི་
སྟོབས་མི་བཟོད་པའི་ཕྱིར་རོ། །རང་གི་དབང་པོའི་སྤྱོད་ཡུལ་དུ་འགྱུར་
བ་བརྗོད་པ་དང་དེ་ལས་གཞན་པ་ལ་མི་ལྟོས་པ་ལ་རྫས་ཡོད་དང
ལྟོས་པ་ལ་བཏགས་པར་འཇོག་པ་ལྟར་ན་འབྱུང་བ་དང་འབྱུང་བ་་་་་་
•97.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལས་གྱུར་པ་དག་ལས་ཁ་ཅིག་ནི་རྫས་སུ་ཡོད་པ་ཡིན་ལ་ཁ་ཅིག་ནི
བཏགས་པར་ཡོད་ཅེས་བཤད་པར་བྱའོ། །དེ་ཡང་འདི་ལྟར། འབྱུང་
འགྱུར་གྱི་རེག་བྱ་འཇམ་པ་ཉིད་ལ་སོགས་པ་ནི་ས་ལ་སོགས་པའི་
འབྱུང་བ་ཆེན་པོ་རྣམས་འཕེལ་བ་དང་འགྲིབ་པའི་ཆ་དེ་དང་དེ་ལ་་་་་
འདོགས་པས་བཏགས་པར་ཡོད་པ་ཡིན་ཏེ་དེ་དང་དེའི་གདགས་གཞི
འབྱུང་བ་ལུས་ཀྱི་དབང་པོའི་སྤྱོད་ཡུལ་དུ་མ་གྱུར་པར་དེ་དག་རང་གི་
དབང་པོའི་སྤྱོད་ཡུལ་དུ་མི་འགྱུར་བའི་ཕྱིར་རོ། །རིང་པོ་དང་ཐུང་ངུ་
ལ་སོགས་པའི་དབྱིབས་དང་རྣམ་པར་རིག་བྱེད་ཀྱི་གཟུགས་དག་ཀྱང་
ཁ་དོག་གི་ཁྱད་པར་ཕྱོགས་གཅིག་ཏུ་དང་རབ་ལ་སོགས་པ་ལ
འདོགས་པས་བཏགས་པར་ཡོད་པ་ཡིན་ཏེ་རང་གི་གདགས་གཞི་མིག་
གི་དབང་པོའི་སྤྱོད་ཡུལ་དུ་མ་གྱུར་པར་རིང་པོ་ལ་སོགས་པ་མཐོང་་་་་
( ༤༣ ན) ངོ་སྙམ་པའི་བློ་མི་འབྱུང་བའི་ཕྱིར་རོ།།ཆོས་ཀྱི་སྐྱེ་མཆེད་དུ་
གཏོགས་པའི་གཟུགས་ལ་ཡང་རྫས་སུ་ཡོད་པ་དང་བཏགས་པར་ཡོད
པ་གཉིས་ཡིན་ཏེ་འདི་ལྟར། ཀུན་བཏགས་པ་དང་དབང་འབྱོར་བ་
དག་ནི་ཀེང་རུས་ལ་སོགས་པ་མི་སྡུག་པའི་ཏིང་ངེ་འཛིན་དང་རྣམ་་་་་
པར་ཐར་པ་ལ་བསམ་གཏན་པའི་ཏིང་ངེ་འཛིན་གྱི་སྤྱོད་ཡུལ་དུ་གྱུར་
པ་བརྗོད་པ་སོགས་ལ་མི་ལྟོས་པར་གསལ་པོར་འཛིན་པའི་ཕྱིར་རྫས་་་
སུ་ཡོད་པ་ཁོ་ན་ཡིན་ལ། བསྡུས་པ་ལས་གྱུར་པ་དང་མངོན་པར་
སྐབས་ཡོད་པ་དང་ཡང་དག་པར་བླངས་པ་ལས་བྱུང་བ་རྣམས་ནི་
གཟུགས་སུ་ཉེ་བར་བཏགས་པ་ཙམ་ཡིན་པའི་ཕྱིར་བཏགས་པར་ཡོད་
པ་ཁོ་ན་ཡིན་ནོ། །བྱེ་བཤད་ལས། གང་ཡང་བསྡུས་པ་ལས་གྱུར་པ་དང་
·98.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མངོན་པར་སྐབས་ཡོད་པ་དག་ནི་ཁ་དོག་གི་བདག་ཉིད་ཡིན་པའི་
ཕྱིར་དེར་འདུས་སོ་ཞེས་ཆེན་པོ་དག་གིས་བཤད་པ་གང་ཡིན་པ་དེ་་་་
ཡང་འཐད་པར་མ་མཐོང་སྟེ་རྡུལ་ཕྲ་རབ་དག་ནི་བློས་ཀུན་བཏགས་་་་
ནས་བཞག་པ་ཙམ་ཡིན་པས་ཁ་དོག་གི་བདག་ཉིད་དུ་འགལ་བའི་་་་་
ཕྱིར་རོ། །མིག་ལ་སོགས་པའི་དབང་པོ་དག་ནི་གཟུགས་སོགས་བཞིན་
དུ་མྱོང་བས་གྲུབ་པ་ནི་མ་ཡིན་ན་དེ་དག་རྫས་སུ་གྲུབ་པ་ཞེས་གང་
ལས་ཤེས་ཤེ་ན་རྗེས་སུ་དཔག་པ་ལས་ཏེ། གལ་ཏེ་མིག་ལ་སོགས་པའི་
དབང་པོ་དག་ཀུན་བཏགས་པ་ཙམ་ཡིན་གྱི་རྫས་སུ་མེད་ན་དབང
པོའི་རྣམ་པར་ཤེས་པ་རྣམས་ཀྱི་ལྷན་ཅིག་འབྱུང་བའི་རྟེན་སོ་སོར
ངེས་པ་མེད་པའི་ཕྱིར་ཡིད་ཀྱི་རྣམ་པར་ཤེས་པ་བཞིན་དུ་གཟུགས་ལ་་
སོགས་པའི་ཡུལ་སོ་སོར་ངེས་པར་མི་འགྱུར་ཞིང་སྐྱེ་བའི་གནས་ཀྱང་་་་
སོ་སོར་ངེས་པ་མེད་པར་འགྱུར་ན་དེ་ལྟར་ཡང་མ་ཡིན་ཏེ། མིག་ལ་
སོགས་པའི་དབང་པོའི་རྣམ་པར་ཤེས་པ་རྣམས་ནི་སྐྱེ་བའི་གནས་་་་་་
དང་དམིགས་པའི་ཡུལ་སོ་སོར་ངེས་པ་ནི་མིག་གི་དབང་པོ་ལ་སོགས་་
པ་ལྷན་ཅིག་འབྱུང་བའི་གནས་རྣམས་( ༤༣བ)སོ་སོར་ངེས་པའི་རྒྱུ་་
མཚན་ཁོ་ན་ལས་ཡིན་ཏེ་རྒྱུ་མཚན་གཞན་མ་དམིགས་པའི་ཕྱིར་རོ། །
དེ་ཡང་འདི་ལྟར། རྒྱུ་དང་དེ་མ་ཐག་པའི་རྐྱེན་སོ་སོར་ངེས་པ་ལས་
ཀྱང་མ་ཡིན་ཏེ་དབང་ཤེས་རྣམས་ནི་རྒྱུའི་རྐྱེན་ཀུན་གཞིའི་ས་བོན་
གཅིག་ལས་ཀྱང་རྐྱེན་ཇི་ལྟ་བ་བཞིན་དུ་ཅིག་ཅར་འབྱུང་བས་སོ་སོར་་
ངེས་པ་མེད་པའི་ཕྱིར་རོ། །གཟུགས་སྒྲ་ལ་སོགས་པའི་ཕྱིའི་ཡུལ་སོ་
སོར་ངེས་པའི་ཕྱིར་རོ་ཞེས་ཀྱང་བརྗོད་པར་ནུས་པ་མ་ཡིན་ཏེ། དེ་ལྟ་
•99•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ན་ཡང་མིག་གི་རྣམ་པར་ཤེས་པས་ནི་གཟུགས་ཁོ་ན་འཛིན་ལ་ཉན
ཤེས་ཀྱིས་ནི་སྒྲ་ཁོ་ན་འཛིན་ནོ་ཞེས་བྱ་བའི་ངེས་པ་འདིར་མི་འགྱུར་་་
ཏེ་དེ་དག་ལ་ནང་གི་བྱེད་རྒྱུའི་ཁྱད་པར་ཅུང་ཟད་ཀྱང་མེད་པའི་ཕྱིར་
དང་དེ་མ་ཐག་པའི་རྐྱེན་སོ་སོར་ངེས་ཀྱང་དབང་ཤེས་བཞིན་དུ་ཐལ་་
བ་མཚུངས་པའི་ཕྱིར་རོ། །དེ་ལྟར་ན་དབང་པོའི་རྣམ་པར་ཤེས་པ་
རྣམས་ནི་ལྷན་ཅིག་འབྱུང་བའི་གནས་མི་འདྲ་བ་ཐ་དད་པ་ལས་ཡུལ་་
སོ་སོར་ངེས་པ་ཡིན་ནོ་ཞེས་བྱ་བ་འདི་འགྲུབ་པ་ཡིན་ནོ། །དེ་ལྟར་ན་
ཞར་ལ་འོངས་པས་ཆོག་གོ །ད་ནི་དཀྱུས་མ་ཉིད་བཤད་པར་བྱའོ། །དེ་
ལ་ཡང་མདོར་བསྟན་པ་དང་རྒྱས་པར་བཤད་པ་གཉིས་ལས། དང་པོ་
ནི༑ གཟུགས་གང་ཡིན་པ་གཟུགས་རུང་རྣམ་པ་གཉིས་ཀྱི་མཚན་ཉིད་
ཅན་ཅི་ཡང་རུང་བ་དེ་ཐམས་ཅད་ནི་མདོར་བསྡུ་ན་རྒྱུའི་གཟུགས་
....འབྱུང་བ་ཆེན་པོ་བཞི་དག་དང་འབྲས་བུའི་གཟུགས་འབྱུང་བ་ཆེན
པོ་བཞི་དག་རྒྱུར་བྱས་པ་ལས་འབྱུང་བ་གཉིས་ཡིན་ནོ། །ཅིའི་ཕྱིར་
འབྱུང་བ་ཆེན་པོ་ཞེས་བྱ་ཞེ་ན་འབྲས་བུའི་གཟུགས་སྣ་ཚོགས་འགྲུབ་་་
པ་ན་དེ་དང་དེའི་རྣམ་པར་འབྱུང་བས་སམ་ཡང་ན་ཐོག་མ་མེད་པ
ནས་ལས་ཀྱི་དབང་གིས་ནམ་ཡང་མ་བྱུང་མ་མྱོང་བའི་ཕྱིར་འབྱུང་བ་་
ཞེས་བྱ་ལ་འབྲས་བུའི་གཟུགས་ཀུན་གྱི་རྟེན་བྱེད་པས་གཏོས་ཆེ་བའི་་་
ཕྱིར་རམ་འདུས་པ་ཀུན་ལ་ས་སོགས་པའི་འབྱུང་བ་གང་རུང་གིས་་་་་་་
(༤༤ན) ཁྱབ་པས་གནས་པ་ཐ་གྲུ་ཆེ་བའི་ཕྱིར་ཆེན་པོ་ཞེས་བྱའོ།
ཡང་ན་འབྲས་བུའི་གཟུགས་ཀུན་གྱི་འབྱུང་ཁུངས་སུ་གྱུར་པའི་ཕྱིར་་་་
འབྱུང་བ་ཡིན་ལ་གཟུགས་འདུས་པ་ཀུན་ལ་ཁྱབ་པའི་ཕྱིར་ཆེན་པོ་་་་་་
•100·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་ནོ། །འབྲས་བུའི་གཟུགས་བསྐྱེད་པའི་བྱ་བ་བྱེད་པ་ལ་བཞི་པོ་
འདི་ལས་མང་མི་དགོས་ཤིང་ཉུང་ན་མི་ནུས་པའི་ཕྱིར་བཞི་ཁོ་ན་ཡིན་
ནོ༑།ཅིའི་ཕྱིར་ཞེ་ན། རྟེན་པ་དང་སྡུས་པ་དང་སྨིན་པ་དང་བསྐྱེད་པའི་
བྱ་བ་བཞི་པོའི་འདི་ཙམ་གྱིས་འབྲས་བུའི་གཟུགས་རྣམས་མངོན་པར་
འགྲུབ་པའི་བྱ་བ་ཡོངས་སུ་རྫོགས་པ་ཡིན་ལ་བཞི་པོ་དེ་དག་ཀྱང་ས་་་་
ལ་སོགས་པའི་ཐུན་མོང་མ་ཡིན་པའི་བྱ་བ་ཡིན་པའི་ཕྱིར་རོ། །འབྱུང་
བ་རྣམས་ཀྱིས་འབྱུང་འགྱུར་དག་ལ་བསྐྱེད་པ་དང་བརྟེན་པ་ལ་་་་་་་་་་
སོགས་པ་བྱ་བ་རྣམ་པ་ལྔ་བྱེད་པའི་འབྲས་བུའི་གཟུགས་སྟོན་པ་ན་་་་་
འབྱུང་བ་ཆེན་པོ་བཞི་དག་རྒྱུར་བྱས་པ་ཞེས་གསུངས་ཏེ། རྒྱུ་རྣམ་པ་
ལྔ་ནི་བཤད་ཟིན་པ་ཉིད་དོ།
རྒྱས་པར་བཤད་པ་ལ་གཉིས་ལས་རྒྱུའི་གཟུགས་བཤད་པ་ནི། སྔར་
འབྱུང་བ་ཆེན་པོ་བཞི་དག་ཅེས་མིང་ཙམ་ཞིག་སྨོས་པ་གང་ཡིན་པ
དེའི་དོན་ཅི་ཡིན་པ་མི་ཤེས་པས་འབྱུང་བ་ཆེན་པོ་བཞི་གང་ཞེ་ན
ཞེས་དྲི་བའོ། །ལན་ནི་རང་གི་མཚན་ཉིད་དང་རྒྱུར་བྱས་པའི་གཟུགས་
འཛིན་པའི་ཕྱིར་ས་ལ་སོགས་པ་ཉིད་ཁམས་སོ། །འབྱུང་བ་ནང་ཕན་
ཚུན་དང་མིག་གི་ཁམས་ལ་སོགས་པ་ལས་དབྱེ་བའི་ཕྱིར་ས་ལ་སོགས་་
པའི་སྒྲ་སྨོས་ལ། འཇིག་རྟེན་ན་གྲགས་པའི་ས་ལ་སོགས་པ་ལས་བྱེ་
བྲག་ཏུ་བྱ་བའི་ཕྱིར་ཁམས་སྨོས་ཏེ་འདི་ལྟར། ས་ལ་སོགས་པ་དག་ནི་
འཇིག་རྟེན་དང་བསྟན་བཅོས་ལ་གྲགས་པའི་བྱེ་བྲག་གིས་གཉིས་སུ་་་་་
འགྱུར་ཏེ་དེ་ལ་འཇིག་རྟེན་པ་ལ་གྲགས་པའི་ས་ལ་སོགས་པ་ནི་ཁམས་
མ་ཡིན་ཏེ་དེ་དག་ནི་ས་དཀར་པོ་ཆུ་སྔོན་པོ་ཞེས་པ་ལ་སོགས་པ་ཁ་་་་་
•101.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དོག་དང་དབྱིབས་ཀྱི་བདག་ཉིད་དུ་(༤༤བ) ཐ་སྙད་འདོགས་པའི་་
ཕྱིར་རོ། །བསྟན་བཅོས་ལས་གྲགས་པ་དག་ལ་ནི་སྲ་བ་ཉིད་ལ་སོགས
པ་ཡོད་པའི་ཕྱིར་ཡང་དག་པར་ན་ཁམས་ཉིད་དུ་འཐད་པ་ཡིན་ནོ།
ཡང་ན་ཁམས་ཀྱི་སྒྲ་ནི་རྒྱུའི་དོན་ཅན་ཡིན་ལ་ས་ལ་སོགས་པའི་འབྱུང
བ་རྣམས་ཀྱང་འབྲས་བུའི་གཟུགས་ཀྱི་འབྱུང་ཁུངས་སུ་འགྱུར་
ཕྱིར་དེ་དག་ལ་རྒྱུའི་དོན་ཅན་གྱིས་ཁམས་ཀྱི་སྒྲ་སྦྱར་ལ། མིག་ལ
སོགས་པ་འབྲས་བུའི་གཟུགས་རྣམས་ནི་དེ་ལྟ་མ་ཡིན་པས་སྐབས་་
འདིར་ཁམས་ཀྱི་སྒྲ་མ་བྱས་སོ་ཞེས་བྱ་བ་ཡང་བཤད་པ་ཁ་ན་མ་ཐོ་བ་་
མེད་པ་ཡིན་ནོ། །སའི་ཁམས་ལ་སོགས་པ་དེ་དག་ཀྱང་གང་ཞེ་ན། གོ་
རིམ་བཞིན་དུ་ལུས་ཀྱི་རྣམ་པར་ཤེས་པ་ལ་སྲ་བ་དང་གཤེར་བ་དང་་་
ཚ་བ་དང་ཡང་ཞིང་གཡོ་བ་ཉིད་དུ་སྣང་བ་གང་ཡིན་པའོ། །དེ་ལ་སྲ་
བ་དང་མཁྲང་བ་དང་འཐས་པ་རྣམས་ནི་དོན་གཅིག་གོ །འདུ་བར་
བྱེད་པའི་བདག་ཉིད་ནི་རླན་པ་དང་གཤེར་བ་ཡིན་ནོ། །སྲེག་པར་
བྱེད་པ་ནི་ཚ་བའོ། །རླུང་གི་ཁམས་སྟོན་པ་ན་ཡང་ཞིང་གཡོ་བ་ཞེས་
པའི་སྒྲ་གཉིས་སྨོས་པ་ནི་རས་བལ་གྱི་འདབ་མ་ལ་སོགས་པ་འབྲས་་་་་
བུའི་གཟུགས་འགའ་ཞིག་ལ་ཡང་འདེགས་སླ་བའི་མཚན་ཉིད་ཅན་གྱི་
ཡང་བ་ཡོད་ལ་དེའི་ཕྱིར་དེ་དག་ཀྱང་རླུང་གི་ཁམས་སུ་ཐལ་བར
འགྱུར་བ་མི་རུང་བས་གཟུགས་ཅན་གྱི་དངོས་པོའི་རྒྱུན་ཡུལ་གཞན་
དུ་འབྱུང་ཞིང་བསྐྱོད་པར་བྱེད་པའི་མཚན་ཉིད་ཅན་གྱི་གཡོ་བ་སྨོས་་་
ལ༑ གཡོ་བ་ནི་ལས་ཡིན་གྱི་ངོ་བོ་མིན་པས་ངོ་བོ་མ་བསྟན་པའི་ཉེས་
པར་འགྱུར་དུ་དོགས་ནས་ཡང་བ་སྨོས་ཏེ། དེ་ལྟར་ན་གཡོ་བའི་བྱ་བ་
•102.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ལྡན་པའི་ཡང་བ་ནི་རླུང་གི་ཁམས་ཉིད་དོ་ཞེས་བྱ་བའི་དོན་ཏོ། །
གཉིས་པ་འབྲས་བུ འི་གཟུགས་བཤད་པ་ལ་ཡང་གཉིས་ལས།
མདོར་བསྟན་པ་ནི། རྒྱུར་བྱས་པའི་གཟུགས་ཞེས་གང་སྨོས་པ་དེ་ཉིད་
ལ་རྣམ་པ་ནི་དུ་ཞིག་ངོ་བོ་ནི་ཅི་འདྲ་ཞེ་ན། མིག་གི་དབང་པོ་དང་
ཞེས་པ་ལ་སོགས་སྨོས་སོ། །(༤༥ན)དེ་ལ་རེག་བྱའི་ཕྱོགས་གཅིག་
ཅེས་པ་ནི་འབྱུང་འགྱུར་གྱི་རེག་བྱ་བཟུང་བའི་དོན་ཏེ་དེའི་སྐབས་་
ཡིན་པའི་ཕྱིར་དང་འབྱུང་བའི་རེག་བྱ་རྣམས་ཀྱང་སྔར་བཤད་ཟིན་་་་
པའི་ཕྱིར་རོ། །གཟུགས་གང་ཡིད་ཀྱི་རྣམ་པར་ཤེས་པའི་དམིགས་པ་
ཙམ་ལས་སེམས་དང་སེམས་བྱུང་གཞན་གང་ལ་ཡང་བྱ་བ་ཅུང་ཟད་་་
ཀྱང་མི་བྱེད་པ་དེ་ནི་ཆོས་ཀྱི་སྐྱེ་མཆེད་པའི་གཟུགས་ཞེས་བྱའི་ཡིད་་་་་
ཤེས་ཁོ་ནའི་སྤྱོད་ཡུལ་དུ་གྱུར་པའི་གཟུགས་ནི་ཆོས་ཀྱི་སྐྱེ་མཆེད་པའི་་
གཟུགས་སོ་ཞེས་ནི་མི་བྱ་སྟེ་མིག་གི་དབང་པོ་ལ་སོགས་པ་དག་ལ་་་་་་
ཡང་ཐལ་བར་འགྱུར་བའི་ཕྱིར་རོ། །དེ་ནི་རྒྱས་པར་བཤད་པ་ལ། དང་
བའི་གཟུགས། དང་བས་བཟུང་བའི་གཟུགས། ཡིད་ཀྱི་ཡུལ་གྱི་
གཟུགས་བཤད་པ་གསུམ་ལས། དང་པོ་ནི།མིག་གི་དབང་པོ་ལ་སོགས་
པ་དེ་དག་ཀྱང་གང་ཞེ་ན། ཞེས་པ་དྲི་བའོ། །འབྱུང་བ་ཆེན་པོ་བཞི་
དག་ལ་རྒྱུར་བྱས་པ་མིག་གི་རྣམ་པར་ཤེས་པའི་རྟེན་གཟུགས་དང་་་་་་
བའོ༑ །ཞེས་པ་ལ་སོགས་པ་སྨོས་ཏེ། དབང་པོ་འདི་དག་ནི་རེ་རེ་ཞིང་
ཡང་རྒྱུ་དང་འབྲས་བུ་དང་རང་རང་གི་ངོ་བོ་ཉིད་གསུམ་གསུམ་གྱི་སྒོ་
ནས་བསྟན་ཏེ། དེ་ལ་འབྱུང་བ་ཆེན་པོ་བཞི་དག་རྒྱུར་བྱས་པ་ཞེས་
པས་ནི་རྒྱུའི་སྒོ་ནས་འབྲས་བུའི་གཟུགས་སུ་མཚོན་པར་བྱེད་དོ། །འདི་
·103.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྟར་གཞན་སྡེ་གང་དག་དབང་པོ་རྣམས་རྒྱུ་མེད་པར་བྱུང་བའམ་
གཙོ་བོ་དང་དབང་ཕྱུག་ལ་སོགས་པ་མི་མཐུན་པའི་རྒྱུ་ལས་བྱུང་བར་་
སེམས་པ་གང་ཡིན་པ་དང་། རང་སྡེ་སངས་རྒྱས་ལྷ་གང་དག་དབང་པོ་
རྣམས་འབྱུང་བ་ཙམ་དུ་སྨྲ་བ་དེ་དག་བསལ་བའི་ཕྱིར་རོ། །མིག་གི་
རྣམ་པར་ཤེས་པའི་རྟེན་ཞེས་པ་ནི་རང་གི་ཐུན་མོང་མ་ཡིན་པའི་་་་་་་་་
བདག་འབྲས་ཀྱི་སྒོ་ནས་དབང་པོ་གཞན་ལས་བྱེ་བྲག་ཏུ་འབྱེད་པར་་་
བྱེད་དེ་དབང་པོ་གཞན་ལ་མིག་གི་རྣམ་པར་ཤེས་པའི་རྟེན་བྱེད་པའི་་
མཐུ་(༤༥བ)མེད་པའི་ཕྱིར་རོ།
།གཟུགས་དང་བའོ་ཞེས་པ་ནི་
དབང་པོའི་རང་གི་ངོ་བོ་མཚོན་པར་བྱེད་པ་ཡིན་ནོ། །དེ་ལ་འདིར་
དང་བའི་དོན་ནི་དཔེར་ན་གཟུགས་ལ་བརྟེན་ནས་དེ་ལྟར་སྣང་བའི་་་
གཟུགས་བརྙན་ཆུ་དང་མེ་ལོང་ལ་འཆར་བ་ན་དེ་དང་དེ་ལ་དང་བའི་
ཐ་སྙད་འདོགས་པ་ལྟར་གཟུགས་སྒྲ་སོགས་ཡུལ་རྣམས་ལ་བརྟེན་ནས་
དེ་དང་དེར་སྣང་བའི་དབང་པོའི་རྣམ་པར་ཤེས་པ་མིག་ལ་སོགས་པ་་
དབང་བོའི་སྒོ་དེ་དང་དེར་འབྱུང་བའི་ཕྱིར་དེ་དག་ལ་དང་བ་ཞེས་་་་་
བྱའོ༑ །རྣ་བ་ལ་སོགས་པའི་དབང་པོ་གཞན་རྣམས་ལ་ཡང་ཇི་ལྟར་
མཐུན་མཐུན་དུ་སྦྱར་ནས་བཤད་པར་བྱ་སྟེ་གོ་སླ་བར་ཟད་དོ། །མིག་
ལ་སོགས་པའི་དབང་པོ་གཞན་བཞི་ནི་རང་གི་རྟེན་རིས་སུ་ཆད་པས་
རང་གི་རྟེན་གང་ན་གནས་པའི་ཡུལ་དེ་ཉིད་ན་གནས་ཀྱི་ལུས་ཀུན་
ཁྱབ་པ་མ་ཡིན་ལ། ལུས་ཀྱི་དབང་པོ་ནི་རྐང་མཐིལ་ནས་སྤྱི་བོའི་བར་
གྱི་ཚོར་བ་འབྱུང་བའི་གནས་སུ་གྱུར་པའི་འབྱུང་བ་དང་འབྱུང་བ་་་་
ལས་གྱུར་བའི་གཟུགས་ཀུན་ལ་ཁྱབ་པ་ཡིན་ནོ། །འདིར་རྣམ་པར་རིག
•104·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ཙམ་གྱི་ཕྱོགས་ལ་མིག་ལ་སོགས་པའི་དབང་པོ་རྣམས་དང
གཟུགས་ལ་སོགས་པའི་ཡུལ་རྣམས་ནི་ཀུན་བཏགས་པ་དང་གཞན་གྱི་
དབང་གི་བྱེ་བྲག་གིས་རྣམ་པ་གཉིས་སུ་འགྱུར་རོ། །དེ་ལ་འདི་དང་
རྣལ་འབྱོར་སྤྱོད་པའི་སར་དབང་པོ་རྣམས་གཟུགས་ཅན་དང་བར་་་་་་
བཤད་པ་ནི་ཀུན་བཏགས་པའི་དབང་དུ་བྱས་པ་ཡིན་ལ། དེ་ཡང་
འཇིག་རྟེན་གཞུག་པའི་ཐབས་སུ་འཇིག་རྟེན་གྱི་ཐ་སྙད་ཙམ་གྱི་རྗེས་་་
སུ་འབྲངས་ནས་བསྟན་པ་ཡིན་ཏེ་དེ་དག་ཀྱང་ཡང་དག་པར་ན་མ་་་་་
གྲུབ་པར་བསྟན་པ་ན་འཁྲུལ་བ་གཞི་མེད་མི་རུང་བའི་ཕྱིར་དེ་དག་གི་
འཁྲུལ་གཞིར་བསྟན་པའི་ཕྱིར་དུ་གཞན་དབང་ཡང་དག་པ་མ་ཡིན་་
པའི་ཀུན་རྟོག་གི་རང་བཞིན་རྣམ་པར་བརྟགས་པའི་མིག་ལ་སོགས་་་་
པའི་དབང་པོ་རྣམས་སྟོན་པར་མཛད་དོ། །དེ་ཡང་ཀུན་གཞི་རྣམ་
( ༤༦ན)པར་གཞག་ན་ནི་ཀུན་གཞིའི་རྣམ་ཤེས་ཀྱི་གཟུང་བྱ་ཉིད་ལ་
འཇོག་གོ །འདི་ལྟར་ཀུན་གཞི་ལ་ཡོད་པའི་ཐུན་མོང་མ་ཡིན་པའི་ས་
བོན་ཡོངས་སུ་སྨིན་པ་ལས་བྱུང་བ་རང་དང་གཞན་གྱི་རྒྱུད་ལ་མིག་ལ་
སོགས་པའི་དབང་པོ་ལྔར་སྣང་བ་གང་ཡིན་པ་ཉིད་ལ་དབང་པོར་་་་་་
འཇོག་པའི་ཕྱིར་རོ། །ཀུན་གཞིའི་རྣམ་པར་ཤེས་པ་རྣམ་པར་མ་བཞག་
ན་ནི་མིག་གི་རྣམ་པར་ཤེས་པ་ལ་སོགས་པ་རྣམས་གཟུགས་སྒྲལ་ལ་་་་་་་་
སོགས་པ་རང་གི་ཐུན་མོང་མ་ཡིན་པའི་ཡུལ་རྣམས་འཛིན་ནུས་སུ་་་་་་
བསྐྱེད་པར་བྱེད་པའི་རང་གི་དེ་མ་ཐག་རྐྱེན་ཤེས་པ་སྔ་མའི་ནུས་པའི་
ཁྱད་པར་ཉིད་ལ་མིག་ལ་སོགས་པའི་དབང་པོར་ཐ་སྙད་འདོགས
པར་བྱེད་དོ། །ཇི་སྐད་དུ་ཉི་ཤུ་པར། །རང་གི་ས་བོན་གང་ལས་སུ། །
•105·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་རིག་སྣང་བ་གང་བྱུང་བ། །དེ་དང་དེ་ཡི་སྐྱེ་མཆེད་ནི། །རྣམ་པ་
གཉིས་སུ་ཐུབ་པས་གསུངས། །ཞེས་དང༌། དམིགས་པ་བརྟགས་པར་
ཡང་༑ལྷན་ཅིག་བྱེད་དབང་ནུས་པ་ཡི།།ངོ་བོ་གང་ཡིན་དབང་པོའང་
ཡིན༑།དེ་ཡང་རྣམ་རིག་ལ་མི་འགལ། །ཞེས་གང་གསུངས་པ་ཡིན་ནོ། །
གཉིས་པ་དྲང་བས་བཟུང་བའི་གཟུགས་བཤད་པ་ནི། གཟུགས་
ནས་རེག་བྱའི་བར་གོང་དུ་སྨོས་པ་དེ་དག་ལ་རྣམ་པ་ནི་དུ་ཞིག་ངོ་བོ་
ནི་ཅི་འདྲ་ཞེ་ན། འབྱུང་བ་ཆེན་པོ་བཞི་དག་རྒྱུར་བྱས་པ་མིག་གི་
དབང་པོའི་སྤྱོད་ཡུལ་གྱི་དོན་གང་ཡིན་པ་སྟེ་ཞེས་པ་ལ་སོགས་པ་་་་་་་
མཚན་ཉིད་དང་དབྱེ་བ་གཉིས་གཉིས་ཀྱི་སྒོ་ནས་སྟོན་པར་བྱེད་པའོ། །
འདི་དག་གི་མཚན་ཉིད་ནི་རྒྱུ་དང་ཡུལ་ཅན་དང་རང་གི་ངོ་བོ་གསུམ་
གསུམ་གྱིས་བསྟན་པར་རིག་པར་བྱའོ། །དེ་ལ་འབྱུང་བ་ཆེན་པོ་ངཞི་
དག་རྒྱུར་བྱས་པས་ཞེས་པ་ནི་སྔར་བཤད་པ་ལྟར་རྒྱུ་མེད་པ་དང་མི་་་
མཐུན་པའི་རྒྱུ་ལས་བྱུང་བར་སེམས་པ་ལ་སོགས་པ་རང་གཞན་གྱི་སྡེ་་
བ་དག་གི་ལོག་རྟོག་རྣམས་བསལ་ནས་འབྲས་བུའི་གཟུགས་སུ་མཚོན་
(༤༦བ)པར་བྱེད་པ་ཡིན་ནོ། །མིག་གི་དབང་པོའི་སྤྱོད་ཡུལ་ཞེས་
པས་དབང་པོ་ལྔའི་ནང་མིག་ཁོ་ནའི་སྤྱོད་ཡུལ་ཡིན་གྱི་གཞན་རྣམས་་་
ཀྱི་མ་ཡིན་ཞེས་སྒྲ་ལ་སོགས་པའི་དོན་གཞན་རྣམས་ལས་ཁྱད་པར་དུ་་
བྱས་པ་ཡིན་ནོ། །དོན་ཞེས་པས་ནི་རང་གི་ངོ་བོ་སྟོན་པའོ། །དེ་བཞིན་
དུ་གཞན་རྣམས་ལ་ཡང་སྦྱར་ཏེ་བཤད་པར་བྱའོ། །འབྱུང་བ་གཅིག་
ལས་གྱུར་པའི་འདུས་པ་ཡང་ཡོད། དེ་བཞིན་དུ་གཉིས་ལས་གྱུར་པའི་
འདུས་པ་ཡང་ཡོད་ཅེས་སོགས་སྔར་བཤད་པ་མ་ཡིན་ནམ་ཇི་ལྟར་ན་་
•·106.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མིག་ལ་སོགས་པ་རྣམས་འབྱུང་བ་ཆེན་པོ་བཞི་དག་རྒྱུར་བྱས་པ་ལས་་
བྱུང་བ་ཞེས་བྱ་ཞེ་ན། བདེན་མོད་ཀྱི་འོན་ཀྱང་འདུས་པ་ཀུན་ལ་
འབྱུང་བ་བཞི་ག་ཚང་བའི་ངེས་པ་མེད་པའི་ཕྱིར་འབྱུང་བ་གཅིག་
ལས་གྱུར་པ་ཡང་ཡོད་ཅེས་བཤད་ལ། མིག་སོགས་འབྲས་བུའི་
གཟུགས་རྣམས་རྣམ་པ་ཀུན་ཏུ་ས་ལ་སོགས་པའི་འབྱུང་བ་བཞི་གང་་་་
ཡང་རུང་བ་ལ་བརྟེན་ནས་འབྱུང་ལ་རེས་འགའ་འབྱུང་བ་བཞི་ག་
རྒྱུར་བྱས་པ་ལས་འབྱུང་བ་ཡང་སྲིད་པའི་ཕྱིར་འབྱུང་བ་ཆེན་པོ་བཞི་
དག་རྒྱུར་བྱས་པ་ཞེས་བཤད་དེ། ཇི་སྐད་གཟུགས་གང་ཡིན་པ་ཅི་ཡང་
རུང་སྟེ་དེ་དག་ཐམས་ཅད་འབྱུང་བ་ཆེན་པོ་བཞི་དག་དང་འབྱུང་བ་་
ཆེན་པོ་བཞི་དག་རྒྱུར་བྱས་པའོ། །ཞེས་གསུངས་པ་ལ་དགོངས་པ་ཅི་
ཞེ་ན། སྲིད་པ་ལ་དགོངས་ནས་གསུངས་པའོ། །ཕྱོགས་གཅིག་གི་དངོས་
པོ་ལ་བརྟེན་པའི་དོན་ནི་རྒྱུར་བྱས་པའི་དོན་ཏོ། །ཞེས་འཆད་པར་
འགྱུར་བའི་ཕྱིར་རོ།།
རེ་ཞིག་གཟུགས་ཀྱི་དབྱེ་བ་ལ་རྒྱས་པར་དབྱེ་བ་དང་། མདོར་
བསྡུས་པ་གཉིས་ལས། དང་པོ་ནི་སྔོན་པོ་དང་ཞེས་པ་ལ་སོགས་པ་ཉི་
ཤུ་རྩ་ལྔ་གསུངས་སོ། །འདི་དག་ཀྱང་ངོ་བོ་ཉིད་དང་གནས་དང་བྱེད་
པའི་མཚན་ཉིད་དང་གསུམ་གྱིས་རྣམ་པར་བཞག་གོ །དེ་ལ་ངོ་བོ་ཉིད་
ཀྱིས་ནི་སྔོན་པོ་ལ་སོགས་ཁ་དོག་བཞི་བཞག་སྟེ་དེའི་ངོ་བོ་ཉིད་ཡིན་་་་
པའི་ཕྱིར་རོ། །(༤༧ན)གནས་ལས་ནི་རིང་པོ་ལ་སོགས་པའི་
དབྱིབས་བརྒྱད་རྣམ་པར་བཞག་སྟེ་དེ་དག་ནི་ཁ་དོག་དེ་ལྟ་དེ་ལྟར་་་་
གནས་པ་ལ་འདོགས་པའི་ཕྱིར་ཏེ་འདི་ལྟར། ཁ་དོག་གི་འདུས་པ་མང་
·107·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པོ་ཕྱོགས་གཅིག་ཏུ་མང་བ་ལ་ནི་རིང་བའི་བློ་འབྱུང་། དེ་ཉུང་ངུ་ལ་ནི་
ཐུང་ངུའི་བློ་འབྱུང་། ཐམས་ཅད་ནས་མཉམ་པར་སྣང་བ་ལ་ནི་ལྷམ་
པའི་བློ་འབྱུང་། ཁོར་ཡུག་ཏུ་མཉམ་པ་ལ་ནི་ཟླུམ་པོའི་བློ་འབྱུང་།
དབུས་ན་འདུས་པ་མང་བ་ལ་ནི་མཐོན་པོའི་བློ་འབྱུང་། དེར་ཉུང་
བར་སྣང་བ་ལ་ནི་དམའ་བའི་བློ་འབྱུང་། ཕྱོགས་གཅིག་པའི་སྒོར་སྣང་
བ་ལ་ནི་ཕྱ་ལེ་བ་མཐོ་དམན་མེད་པའི་བློ་འབྱུང་། ཕྱོགས་སྣ་ཚོགས་ཀྱི་
སྒོར་སྣང་བ་ལ་ནི་ཕྱ་ལེ་བ་མ་ཡིན་པ་མཐོ་དམན་ཅན་གྱི་བློ་འབྱུང་
བའི་ཕྱིར་རོ། །བྱེད་པའི་མཚན་ཉིད་ལས་ནི་རྣམ་པར་རིག་བྱེད་དེ་ངེ་
ནི་ལུས་གཡོ་བའི་བདག་ཉིད་ཡིན་པའི་ཕྱིར་རོ། །གྲིབ་མ་དང་ཉི་མ་ལ་
སོགས་པ་དག་ནི་ལྗང་གུ་ལ་སོགས་པ་བཞིན་དུ་ཁ་དོག་གི་བྱེ་བྲག་་་་་་་
ཡིན་པས་སྔོན་པོ་ལ་སོགས་པའི་ནང་དུ་འདུས་ཀྱང་ཐག་རིང་བ་ནས་་
མཐོང་ཡང་ཉེ་བ་ན་མི་སྣང་བས་གཟུགས་མ་ཡིན་པར་དོགས་པ་་་་་་
བསལ་བའི་ཕྱིར་ལོགས་སུ་དབྱེ་བ་བྱས་སོ། །དེ་ལྟར་ན་གཟུགས་ཀྱི་སྐྱེ་
མཆེད་འདི་ནི་ཁ་དོག་དང་དབྱིབས་དང་རྣམ་པར་རིག་བྱེད་དང་
གསུམ་དུ་འགྱུར་རོ། །ཡང་ན་མཚན་ཉིད་ཀྱིས་ནི་སྔོན་པོ་ལ་སོགས་པ་
བཞི་བཞག །གདགས་གཞིའི་གནས་ཀྱི་བྱེ་བྲག་ལས་ནི་རིང་ཐུང་ལ་
སོགས་པ་དབྱིབས་བརྒྱད་བཞག །དུས་དང་དབང་པོའི་ཁྱད་པར་ལས་
ཕན་པ་དང་གནོད་པར་འགྱུར་བའི་བྱེ་བྲག་ལས་རྡུལ་ཕྲ་མོ་ནས་ཁུག་་
རྣའི་བར་བཅུ་བཞག །བྱེད་པའི་རྟེན་དང་བྱེད་པའི་མཚན་ཉིད་དང་
རྒྱན་ལས་ནི་ཐ་མ་གསུམ་གོ་རིམ་བཞིན་དུ་བཞག་གོ །དེ་ལ་སྔོན་པོ་ལ
སོགས་པ་བཞིའི་ངོ་བོ་ནི་རྟོགས་པར་སླ་ལ། རེ་རེ་ལ་ཡང་མེ་ཏོག་གི་
·108.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྔོན་པོ་དང་རས་ཀྱི་( ༤༧བ)སྔོན་པོ་ལྟར་ལྷན་སྐྱེས་དང་སྦྱར་བྱུང་་་་
གཉིས་གཉིས་སུ་རིག་པར་བྱའོ། །རྡུལ་ཕྲ་མོ་ནི་ཉི་ཟེར་ལ་སྣང་བའི་
རྡུལ་ལོ། །རགས་པ་ནི་རི་བོ་ལ་སོགས་པའོ། །སྣང་བ་ནི་ཟླ་བ་སྐར་མ་
མེ་སྨན་ནོར་བུ་ལ་སོགས་པའི་འོད་དོ། །གཞན་རྣམས་ནི་བརྡ་འཕྲོད་
པར་ཟད་དོ། །།མངོན་པར་སྐབས་ཡོད་པ་ནི་དེ་ལས་གཞན་པ་ཟློག་
བྱེད་ཀྱི་རིག་བྱ་དང་བྲལ་བའི་ཕྱོགས་མིག་ལ་བར་སྣང་སྐྱ་བོ་སེང་སེང་
པོར་སྣང་བ་གང་ཡིན་པའོ། །རྣམ་པར་རིག་བྱེད་ནི་བརྐྱང་བ་དང་
བསྐུམ་པ་ལ་སོགས་པ་ལུས་ཀྱི་བྱ་བ་ལ་དམིགས་པའི་སེམས་ལས་སྐྱེས་་
པ་ལུས་ཀྱི་འབྱུང་བ་ཆེན་པོ་རྣམས་ལ་བརྟེན་པའི་ལུས་ཀྱི་དབྱིབས་ཏེ།
འདིས་རང་ཀུན་ནས་སློང་བའི་སེམས་གཞན་ལ་རིག་པར་བྱེད་པས་་་་
རྣམ་པར་རིག་བྱེད་དོ། །ཇི་ལྟར་རྣམ་པར་རིག་པར་བྱེད་ཅེ་ན། སྐྱེས་བུ་
འདི་ནི་འགྲོའོ་སྙམ་པའི་བློ་སྐྱེས་པ་ཡིན་ཏེ། འགྲོ་བའི་ལུས་ཀྱི་བྱ་བ་
དང་ལྡན་པའི་ཕྱིར་ཞེས་པ་འདི་ནི་འབྲས་བུའི་རྟགས་འཁྲུལ་བ་མེད་
པ་ཅན་ཡིན་ཏེ་འདི་ལྟར། འགྲོའོ་སྙམ་པའི་བློས་ལུས་ཀྱི་རྒྱུན་ཡུལ་
གཞན་དུ་གཡོ་བར་བྱེད་པའི་རླུང་གཡོ་བར་བྱེད་ལ་རླུང་དེས་ལུས་ཀྱི་་
རྒྱུན་ཡུལ་གཞན་དུ་འགྲོ་བར་བྱེད་པའི་ཕྱིར་རོ། །དེ་སྐད་དུ་ཡང་མདོ་
ལས༑ བསམ་པ་ནང་ན་ཡོད་པ་ནི། །ཕྱི་རོལ་ཏུ་ནི་ཉེ་བར་དམིགས། །
སྐད་མདོག་དབང་པོའི་རྣམ་པ་དག །ནམ་ཡང་སྦ་བར་མི་ནུས་སོ། །
ཞེས་དང༌། ལས་སྒྲུབ་པའི་རིགས་པར་ཡང་། ཕྱི་རོལ་བསྐྱོད་པའི་
འགྱུར་བ་དག་གིས་ནི།།སྐྱེས་བུའི་སྙིང་ལ་གནས་པའི་བསམ་པ་སྟོན། །
མཚོ་ན་གནས་པའི་ཉ་ནི་རབ་གང་ཀྱང་། །ཆུ་ཡི་རླབས་ཀྱི་འགྱུར་བ་
·109.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱིས་སྟོན། །ཞེས་གང་གསུངས་པ་ཡིན་ནོ། །དེ་བས་ན་འདིར་
རྣམ་པར་རིག་བྱེད་ཅེས་པ་རང་གི་སྡེ་བ་ཁ་ཅིག་འདོད་པ་ལྟར་གྱི་་་
རྣམ་སྨིན་གྱི་ལུས་ལས་རྫས་གཞན་པའི་ལུས་ཀྱི་དབྱིབས་གཅིག་ཏུ་དེ་་་
འདྲ་བ་ནི་ཁས་མི་ལེན་གྱི་འོན་ཀྱང་རྣམ་སྨིན་གྱི་ལུས་བརྐྱང་བ་དང་་་་་
བསྐུམ་(༤༨ ན)པ་ལ་སོགས་དེ་དང་དེའི་གནས་སྐབས་ཀྱི་ཁ་དོག་གི་
ཆ་ལ་བཏགས་པའི་ལུས་ཀྱི་དབྱིབས་བཏགས་ཡོད་རང་ཀུན་སློང་གི་་་་
སེམས་རིག་པར་བྱེད་པ་ཞིག་ཡིན་ནོ། །ནམ་མཁའ་ཁ་དོག་གཅིག་པ་
ནི་སྟེང་ན་སྔོན་པོར་སྣང་བ་གང་ཡིན་པས་ཏེ། དེ་ནི་སྔོན་པོ་ལས་ཁ་
དོག་གི་རྣམ་པ་གཞན་དུ་མི་འབྱུང་བའི་ཕྱིར་རམ། ཡང་ན་ཁ་དོག་གི་
རྫས་ཡན་གར་བར་གནས་པའི་ཕྱིར་ནམ་མཁའ་ཁ་དོག་གཅིག་པ་་་་་་
ཞེས་བྱའོ། །སྔོན་པོ་ལ་སོགས་པ་ནི་རྫས་སུ་ཡོད་པའི་ཕྱིར་མིག་གི་ཡུལ་
དུ་རིགས་ན་དབྱིབས་དང་རྣམ་པར་རིག་བྱེད་དག་ནི་བཏགས་པར་
ཡོད་པའི་ཕྱིར་ཅི་ལྟར་ན་མིག་གི་ཡུལ་དུ་འགྱུར་ཞེ་ན། ཡང་དག་པར་
ན་དབྱིབས་ལ་སོགས་པ་བཞིན་དུ་སྔོན་པོ་ལ་སོགས་པའི་ཁ་དོག་ཀྱང་
མིག་གི་ཡུལ་མ་ཡིན་ཏེ་རྡུལ་ཕྲ་རབ་མ་གྲུབ་པས་ཕྱི་རོལ་གྱི་དོན་་་་་་
དབང་པོའི་ཤེས་པའི་ཡུལ་མ་ཡིན་པའི་ཕྱིར་རོ། །ཐ་སྙད་དུ་ནི་སྔོན་པོ་
ལ་སོགས་པའི་ཁ་དོག་དང་རིང་པོ་ལ་སོགས་པའི་དབྱིབས་རྣམས་
མིག་ཤེས་ཀྱི་ཡུལ་དུ་ཁྱད་པར་མེད་དེ་འདི་ལྟར། རིང་པོ་དང་ཐུང་ངུ
ལ་སོགས་པའི་དབྱིབས་ཀྱི་ཁྱད་པར་དུ་བྱས་པའི་གཟུགས་ཁོ་ན་མིག་་་
གིས་མཐོང་གི་དབྱིབས་ཀྱི་ཁྱད་པར་དང་བྲལ་བའི་གཟུགས་གཅིག་་་་་
པུའམ་ཁ་དོག་དང་བྲལ་བའི་དབྱིབས་གཅིག་པུ་ནི་ནམ་ཡང་མིག་་་་་་་
•·110.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གིས་མཐོང་བ་མེད་དོ། །དེ་བཞིན་དུ་ཆེ་གེ་མོའི་ལག་པ་བརྐྱང་བ་དང་
བསྐུམ་པ་མཐོང་ངོ༌། །ཆེ་གེ་མོ་ཡུལ་གཞན་དུ་འགྲོ་བ་མཐོང་ངོ་ཞེས་
འཇིག་རྟེན་ཐ་སྙད་དུ་བྱེད་པའི་ཕྱིར་རྣམ་པར་རིག་བྱེད་དག་ཀྱང་
མིག་གི་ཡུལ་དུ་འཇིག་རྟེན་ན་ཇི་ལྟར་གྲགས་པ་ལྟར་རྣམ་པར་བཞག་་
པའི་ཕྱིར་ཉེས་པ་མེད་དོ། །སྔར་བཤད་པའི་གཟུགས་ཀྱི་དབྱེ་བ་དེ་
ཡང་མདོར་བསྡུ་ན་བཞིར་འགྱུར་ཏེ་འདི་ལྟར། ཁ་དོག་བཟང་པོ་དང་
ཁ་དོག་ངན་པ་དང་དེ་གཉིས་ཀའི་བར་མར་གནས་པ་དང་ཁ་དོག་་་་་
དང་འདྲ་བའོ། །དེ་དག་ནི་གོ་རིམ་(༤༨བ) བཞིན་དུ་ལྷ་དང་ངན་
སོང་དང་མི་དང་སྲིད་པ་བར་མའི་གཟུགས་དག་གམ། ཡང་ན་ཡིད་དུ་
འོང་བ་མི་འོང་བ་དེ་གཉིས་ཀ་མིན་པ་དང་སྤྲིན་དུ་བ་ཁུག་རྣ་ལ་
སོགས་པ་དག་གོ །
སྒྲའི་དབྱེ་བ་ལ་དབང་པོ་ལ་ཕན་གནོད་ཀྱི་སྒྲོ་ནས་དབྱེ་ན་ཡིད་དུ་་
འོང་བ་ལ་སོགས་པ་གསུམ་སྟེ་གོ་སླའོ། །རྒྱུའི་སྒོ་ནས་དབྱེ་བ་ནི། ཟིན་
པའི་འབྱུང་བ་ཆེན་པོའི་རྒྱུ་ལས་བྱུང་བ་དང་། ཟིན་པ་མ་ཡིན་པའི་
འབྱུང་བ་ཆེན་པོའི་རྒྱུ་ལས་བྱུང་བ་དང༌། དེ་གཉིས་ཀ་ཡིན་པ་དང་།
ཞེས་པ་སྟེ། དེ་དག་ནི་གོ་རིམ་བཞིན་དུ་ལག་པ་དང་ངག་གི་སྒྲ་ལྟ་བུ་
དང་༑ཆུ་དང་རླུང་གི་སྒྲ་ལྟ་བུ་དང་། ལག་པ་རྫ་རྔ་ཕྲད་པའི་སྒྲ་ལྟ་བུའོ།
བསྟན་པས་རབ་ཏུ་དབྱེ་བ་ནི་འཇིག་རྟེན་གྱི་གྲགས་པ་དང་། གྲུབ་
པས་བསྟན་པ་དང་། ཀུན་བཏགས་པ་དང༌། ཞེས་ཏེ། གོ་རིམ་བཞིན་
དུ་འཇིག་རྟེན་གྱི་ཐ་སྙད་ཀྱིས་བསྡུས་པའི་སྒྲ་དང་། འཕགས་པ་རྣམས་
ཀྱིས་ཆོས་ཀྱི་དེ་ཁོ་ན་ཉིད་སྟོན་པའི་སྒྲ་དང་། ཆོས་འདི་ལས་ཕྱི་རོལ་ཏུ་
111•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱུར་པ་དག་གིས་རང་གི་ཀུན་བཏགས་པ་བདག་དང་གཙོ་བོ་ལ་་
སོགས་པ་སྟོན་པའི་སྒྲའོ། །ཐ་སྙད་ཀྱི་རབ་ཏུ་དབྱེ་བ་ནི། འཕགས་པས་
ཐ་སྙད་བཏགས་པ་དང་། འཕགས་པ་མ་ཡིན་པས་ཐ་སྙད་བཏགས་
པའོ༑ །ཞེས་ཏེ། གོ་རིམ་བཞིན་དུ་མཐོང་བ་དང་ཐོས་པ་དང་བྱེ་བྲག་
ཕྱེད་པ་དང་རྣམ་པར་ཤེས་པའི་དོན་རྣམས་ལ་ཇི་ལྟ་བ་བཞིན་དུ
བརྗོད་པ་དང་ཇི་ལྟ་བ་བཞིན་མ་ཡིན་པས་བརྗོད་པའོ།
དྲི་ལ་ཡང་ངོ་བོའམ་ཕན་གནོད་ཀྱི་སྒོ་ནས་དབྱེ་ན་དྲི་ཞིམ་པ་དང་་
་ང་བ་དང་དྲི་མཉམ་པ་ཞེས་ཏེ་གོ་རིམ་བཞིན་དུ་སྣའི་དབང་པོ་ལ་་་
ཕན་པ་དང་གནོད་པ་དང་དེ་གཉིས་ཀ་མི་བྱེད་པའི་དྲིའོ། །རྒྱུའི་སྒོ་
ནས་སམ་སྐྱེ་ཚུལ་གྱི་སྒོ་ནས་དབྱེ་ན་ལྷན་ཅིག་སྐྱེས་པ་དང་སྦྱར་བ་་་་་་་་
ལས་བྱུང་བ་དང་འགྱུར་པ་ལས་བྱུང་བའོ། །ཞེས་ཏེ། གོ་རིམ་བཞིན་དུ་
ཙན་དན་དང་གུར་གུམ་ལ་སོགས་པའི་དྲི་དང་བདུག་སྤོས་རི་ལུ་ལ་་་་་
སོགས་པའི་དྲི་དང་ཨ་མྲ་སྨིན་པ་སོགས་ཀྱི་དྲི་རྣམས་སོ། །
རོ་ལ་(༤༩ན)མཚན་ཉིད་ཀྱི་སྒོ་ནས་དབྱེ་བ་ནི་ཁ་བ་དང་སྐྱུར
བ་དང་ཚ་བ་དང་བསྐ་བ་དང་ལན་ཚྭ་དང་མངར་བའོ། །ཞེས་ཏེ། གོ་
རིམ་བཞིན་དུ་ཏིག་ད་དང་སྐྱུ་རུ་ར་དང་པི་པི་ལིང་དང་ཨ་རུ་ར་དང་་
ལན་ཚྭ་དང་ཤིང་མངར་གྱི་རོ་ལྟ་བུའོ། །དྲུག་པོ་འདི་དག་ནི་རོའི་རྩ་
བའི་དབྱེ་བ་ཡིན་ལ་འདི་དག་ལྷན་ཅིག་སྦྱར་བའི་རོའི་དབྱེ་བ་ནི
མཐའ་ཡས་སོ། །ཕན་གནོད་ཀྱི་སྒོ་ནས་ཡིད་དུ་འོང་བ་ལ་སོགས་པ་
གསུམ་དང་། སྐྱེ་ཚུལ་གྱི་སྒོ་ནས་ལྷན་ཅིག་སྐྱེས་པ་ལ་སོགས་གསུམ་སྟེ་
གོ་སླ་བར་ཟད་དོ།།
·112.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རེག་བྱའི་དབྱེ་བ་ལ་ཀུན་ཏུ་གནས་པས་བཞག་པ་ནི། འཇམ་པ་
ཉིད་དང་རྩུབ་པ་ཉིད་དེ་དེ་དག་ནི་གོ་རིམ་བཞིན་དུ་མི་རྩུབ་ཅིང་་་་་་་
གཉེན་ལ་ཕྲད་བཟོད་པ་དང༌། དེ་ལས་བཟློག་པ་ཡིན་ནོ། །ཀུན་ཏུ་
ཡང་བ་ཉིད་དང་ལྕི་བ་ཉིད་དེ་གོ་རིམ་
གཞལ་བས་བཞག་པ་ནི།
བཞིན་དུ་འདེགས་སླ་ཞིང་སྲང་མགོ་མཐོ་བར་བྱེད་པ་དང་། དེ་ལས་
བཟློག་པ་ཡིན་ནོ། །རེག་པས་བཞག་པ་ནི་མཉེན་པ་ཉིད་དེ། དེ་ནི་གླ་
ཡེལ་གྱི་རེག་བྱ་ལྟར་ནེམ་ནེམ་པོར་གྱུར་པ་ཡིན་ནོ། །ཀུན་ཏུ་བཙིར་
བས་བཞག་པ་ནི་ལྷོད་པ་དང་ལྷོད་པ་མ་ཡིན་པ་ཉིད་དེ། དེ་དག་ནི་བྱ་
མི་རྒོད་ཀྱི་འབོལ་ལྟར་མནན་བཟོད་པ་དང་ཕ་བོང་ལྟར་མནན་མི
བཟོད་པའི་རེག་བྱའོ། །འདུས་པས་བཞག་པ་ནི་གྲང་བ་དང་འགྲེད་པ་
སྟེ༑ དེ་དག་ནི་ཆུ་དང་རླུང་འདུས་པ་དང་ཆུ་དང་ས་འདུས་པའི་རེག་
བྱའོ༑ །ཁམས་སྙོམས་པ་ལས་ནི་དལ་བ་སོགས་པ་དང་ཉམས་ཡོད་པ་
དང་སྤུངས་ཆེ་བ་རྣམས་ཏེ། དེ་དག་ནི་དལ་ཏུ་བགྱིས་འབྱུང་བ་མི་
ཉམས་པ་མེད་པའི་རེག་བྱ་དང་འབྱུང་བ་རྣམས་ཆ་མཉམ་སྟེ་སྟོབས་་་
འཕེལ་བའི་གནས་སྐབས་ཀྱི་རེག་བྱ་དང་མི་འཇིགས་ཤིང་བག་ཚ་བ་་་
མེད་པའི་གནས་སྐབས་ཀྱི་ལུས་ཀྱི་རེག་བྱ་རྣམས་ཡིན་ནོ། །ཚིམ་པ་ནི་
ཁམས་སྙོམས་པའམ་མ་སྙོམས་པའི་དབང་གིས་ཟས་སྐོམ་མི་འདོད་་་་་
པར་བྱེད་པའི་རེག་བྱའོ། །( ༤༩བ)བཀྲེས་པ་ལ་སོགས་པ་ལྷག་མ་
རྣམས་ནི་ཁམས་མ་སྙོམས་པ་ཁོ་ན་ལས་བཞག་སྟེ། དེ་ལ་བཀྲེས་པ་ནི་
རླུང་གི་ཁམས་ཤས་ཆེ་བའི་རེག་བྱའི་ཁྱད་པར་ཏེ་གང་གིས་བཀྲེས་པ་་
ཞེས་པའི་མིང་ཅན་ཟས་དོན་དུ་གཉེར་བའི་འདོད་པ་བསྐྱེད་པར་་
· 113.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱེད་པའོ། །སྐོམ་པ་ནི་མེའི་ཁམས་ཤས་ཆེ་བའི་རེག་བྱའི་ཁྱད་པར་ཏེ་
གང་གིས་སྒོམ་པ་ཞེས་པའི་མིང་ཅན་བཏུང་བ་དོན་དུ་གཉེར་བའི་་་་་་་
འདུན་པ་བསྐྱེད་པར་བྱེད་པའོ། །དེ་བས་བཀྲེས་པ་དང་སྐོམ་པའི་རྒྱུར་
གྱུར་པའི་རེག་བྱའི་ཁྱད་པར་ལ་འབྲས་བུ་བཀྲེས་སྐོམ་གྱི་མིང་གིས་་་་་་
བཏགས་པ་ཡིན་ནོ། །ཉམ་ཆུང་བ་ནི་ཟས་ལ་སོགས་པ་ལུས་ཀྱི་འབྱུང་
བ་རྣམས་རྒྱས་པར་བྱེད་པའི་རྒྱུ་མ་ཚང་བའི་མཐུས་ལུས་ཀྱི་སྟོབས་བྲི་་
བའི་གནས་སྐབས་ཀྱི་རེག་བྱའོ། །བརྒྱལ་བ་ནི་རེག་བྱའི་ཁྱད་པར་གང་
ཞིག་ལུས་ཀྱི་རྣམ་པར་ཤེས་པས་བཟུང་བས་ན་དེའི་མཐུས་ཡིད་ཀྱི་་
རྣམ་ཤེས་ལ་སོགས་པའི་འཇུག་ཤེས་རྣམས་རེ་ཞིག་ནུབ་པར་འགྱུར་་་་
བ་སྟེ་དཔེར་ན་སྟོབས་དང་ལྡན་པའི་སྲོག་ཆགས་ཀྱིས་གནད་དུ་སྣུན་་་
པ་ལས་བརྒྱལ་བར་འགྱུར་བ་བཞིན་ནོ། །དེས་ན་འདི་ནི་བརྒྱལ་བར་
བྱེད་པའི་རེག་བྱའི་ཁྱད་པར་ལ་བརྒྱལ་བ་ཞེས་མིང་དུ་བྱའི་བརྒྱལ་་་་་
བའི་གནས་སྐབས་ན་ཡོད་པའི་རེག་བྱ་ཞེས་ནི་མི་བྱ་སྟེ་གནས་སྐབས་་
དེ་ན་དབང་ཤེས་མ་ལུས་པ་དགག་ན་བརྒྱལ་བ་ཞེས་བྱའི་རེག་བྱ་དེ་་་་
ཤེས་པ་གང་གིས་འཛིན། ཤེས་པས་མ་དམིགས་པར་དོན་དེ་ཡོད་དོ་
ཞེས་ཐ་སྙད་གདགས་པར་ནུས་པ་མ་ཡིན་ཏེ་ཧ་ཅང་ཐལ་བར་འགྱུར་"
བའི་ཕྱིར་རོ། །དེ་ལྟར་ན་བཤད་པ་སྔ་མ་ཉིད་ཁ་ན་མ་ཐོ་བ་མེད་པ་
ཡིན་ནོ། །དེ་ལྟར་བྱས་ན་རྣམ་འགྲེལ་ལས། འདིས་ནི་འདུས་པ་ལ་
སོགས་པའི། །དྲན་པ་ཉམས་སོགས་བཤད་པ་ཡིན། །ནང་དོན་ཁྱད་
པར་ལས་སྐྱེས་པའི། །བློས་ནི་འགྱུར་བར་བྱེད་ཕྱིར་རོ། །ཞེས་གསུངས་
པ་དང་ལེགས་པར་འགྲིག་པ་ཡིན་ནོ། །གཡའ་བ་ནི་(༥༠ན) ཁྲག་ལ་
· 114.•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གནོད་པས་འབྱུང་བ་མི་ཉམས་པའི་གནས་སྐབས་ཀྱི་རེག་བྱའོ། །ན་བ་
ནི་ནད་གསུམ་ཆ་མི་མཉམ་པའི་གནས་སྐབས་ཀྱི་རེག་བྱའོ། །རྒ་བ་ནི་
ན་ཚོད་ཡོངས་སུ་འགྱུར་ཏེ་གཏུགས་པའི་གནས་སྐབས་ཀྱི་རེག་བྱའོ། །
འཆི་བ་ནི་གནད་གཅོད་པའི་གནས་སྐབས་ཀྱི་རེག་བྱའོ། །ངལ་བ་ནི་
འགྲོ་འོང་ལ་སོགས་པའི་རྩོལ་བས་ལུས་ཀྱི་འབྱུང་བ་མི་མཉམ་པར་་་་་་
བྱས་པའི་གནས་སྐབས་ཀྱི་རེག་བྱ་ཡིན་ནོ། །འབྱུང་འགྱུར་གྱི་རེག་བྱ་
འདི་དག་ཀྱང་འབྱུང་བ་ཆེན་པོ་རྣམས་ཀྱི་ཆ་ལ་འདོགས་པར་ཟད་ཀྱི་་
གཟུགས་སྒྲ་ལ་སོགས་པ་བཞིན་དུ་ལོགས་སུ་རྫས་སུ་གྲུབ་པ་ནི་མེད་དེ།
དེ་ལྟར་ཡང་རྣམ་པར་གཏན་ལ་དབབ་པ་བསྡུ་བར། འཇམ་པ་ཉིད་ལ་
སོགས་པ་མདངས་བཟང་བའི་མཐར་ཐུག་པའི་རེག་བྱའི་སྐྱེ་མཆེད་དུ་
གང་བསྟན་ནི་རྒྱུར་བྱས་པའི་གཟུགས་ཡིན་པའི་ཕྱིར་དེ་ནི་འབྱུང་བ་་་
ཆེན་པོ་དེ་དག་ཉིད་ལ་རྣམ་པར་བཞག་ཅིང་དེ་དག་ཉིད་ལ་བཏགས་་
པར་རིག་པར་བྱའོ། །ཞེས་གསུངས་ཤིང་། འབྱུང་བ་ཆེན་པོའི་ཆ་གང་
ལ་གང་གདགས་པའི་ཚུལ་ཡང་། དེ་ཉིད་ལས་དེ་ལ་འབྱུང་བ་ཆེན་པོ་
དང་བ་ཉིད་ལ་བརྟེན་ནས་ནི་འཇམ་པ་ཉིད་གདགས་སོ། །འདུས་
མཁྲེགས་ཉིད་ལ་བརྟེན་ནས་ནི་ལྕི་བ་ཉིད་དོ། །དང་བ་མ་ཡིན་པ་ཉིད་
དང་འདུས་མཁྲེགས་མ་ཡིན་པ་ལ་བརྟེན་ནས་ནི་རྩུབ་པ་ཉིད་དང་་་་་་
ང་བ་ཉིད་དོ། །མཉེན་ཞིང་ལྕི་བ་ཉིད་ལ་བརྟེན་ནས་ནི་ནེམ་ནེམ་པོ་
ཉིད་དོ། །ཆུ་དང་རླུང་འདྲེས་པ་ལས་བྱུང་བ་ཉིད་ལ་བརྟེན་ནས་ནི་
གྲང་བ་ཉིད་དོ། །ཉེ་བར་སྟོན་པ་མ་ཚང་བའི་མི་མཉམ་པ་ཉིད་ལ་
བརྟེན་ནས་ནི་བཀྲེས་པ་དང་སྐོམ་པའོ། །ཉམ་ཆུང་བ་ཡང་དེ་བཞིན་
•·115.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནོ༑ །དེ་ཚང་བས་མི་མཉམ་པ་མེད་པ་ལ་བརྟེན་ནས་ནི་ཉམས་སྟོབས་
དང་ཚིམ་པའོ།། །ལེགས་པར་མ་ཞུ་བས་འཁྲུག་པའི་མི་མཉམ་པ་ལ
བརྟེན་ནས་ནི་ནད་དོ། །ན་ཚོད་འགྱུར་བའི་མི་མཉམ་པ་ལ་བརྟེན
ནས་ནི་རྒ་བའོ། །སྲོག་གི་དབང་(༥༠བ)པོ་འགྱུར་བའི་མི་མཉམ་པ་
ལ་བརྟེན་ནས་ནི་འཆི་བའོ། །ཁྲག་ལ་ཀུན་གནོད་པའི་མི་མཉམ་པ་ལ་
བརྟེན་ནས་ནི་གཡའ་པའོ། །ཉེས་པར་ཟོས་པའི་མི་མཉམ་པ་ལ་བརྟེན་
ནས་ནི་བརྒྱལ་བའོ། །ས་དང་ཆུ་འདྲེས་པ་ལ་བརྟེན་ནས་ནི་འགྲེད་
པའོ༑ །འགྲོ་བ་དང་འོང་བ་དང་བཙལ་བ་དང་འབད་པའི་མི་མཉམ་
པ་ལ་བརྟེན་ནས་ནི་ངལ་བའོ། །དེ་དང་བྲལ་བའི་མཉམ་པ་ལས་
བརྟེན་ནས་ནི་ངལ་བསོས་པའོ། །དྲི་མ་ལ་སོགས་པ་བསལ་ཞིང་ཡོངས་
སུ་ཞུམ་པ་དང་བྲལ་བ་ལ་བརྟེན་ནས་ནི་མདངས་བཟང་བ་གདགས་་་
ཏེ་དེ་དག་ཐམས་ཅད་བསྡུ་ན་འབྱུང་བ་ཆེན་པོ་རྣམས་ཀྱི་གནས་་་་་་་་་་
སྐབས་དྲུག་ཁོ་ནར་འགྱུར་ཏེ་འདི་ལྟ་སྟེ། །དང་བ་ཉིད་དང་དང་བ་མ་
ཡིན་པ་ཉིད་ལྷན་ཅིག་པ་དང་། འདུས་མཁྲེགས་ཉིད་དང་འདུས་
མཁྲེགས་མ་ཡིན་པ་ཉིད་ལྷན་ཅིག་པ་དང་། སྙི་བ་ཉིད་དང་འདྲེས་པ་
ཉིད་དང༌། མི་མཉམ་པ་དང་མཉམ་པའོ། །དེ་ལྟར་གནས་དྲུག་པོ་དེ་
དག་ཡོད་ན་བརྒྱད་དུ་འགྱུར་ལ་བརྒྱད་ཡོད་ན་ཡང་དྲུག་ཏུ་འགྱུར་རོ།
ཞེས་གསུངས་པ་ཡིན་ནོ། །ལུས་ཀྱི་དབང་པོས་རེག་པར་བྱ་བས་ན་
རེག་བྱ་ཞེས་བརྗོད་ན་གང་གིས་གང་ལ་རེག་པ་དེས་ཀྱང་དེ་ལ་རེག་་་་་
པའི་ཕྱིར་ལུས་ཀྱི་དབང་པོ་ཉིད་ཀྱང་རེག་བྱར་ཐལ་ལོ། །ཞེ་ན་ཡང་
དག་པར་ན་གང་གིས་ཅི་ལ་ཡང་རེག་པ་མེད་དེ་བདག་ཉིད་ཀུན་གྱིས་
·116.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རེག་ན་གོང་བུ་རྡུལ་ཕྲ་རབ་ཀྱི་ཚད་ཙམ་དུ་འགྱུར་ལ་ཕྱོགས་གཅིག
གིས་རེག་ན་རྡུལ་ཕྲ་རབ་ཆ་དང་བཅས་པར་གྱུར་པ་རྡུལ་ཕྲ་རབ
ཉམས་པར་འགྱུར་བའི་ཕྱིར་རོ། །དེ་བས་ན་ཡུལ་དང་དབང་པོ་བར་
མ་ཆད་པར་སྐྱེ་བ་ན་གང་ལ་བརྟེན་ནས་རྣམ་པར་ཤེས་པས་ཡུལ་་་་་་་་་
དམིགས་པ་དེས་ཡུལ་ལ་རེག་གོ་ཞེས་གདགས་ཀྱི་དེ་དག་གི་གནསས་
དབང་པོ་རྣམས་ལ་ནི་མ་ཡིན་ནོ། །འདིའི་ཕྱིར་ལུས་ཀྱི་དབང་པོས་
འབྱུང་བ་རྣམས་ལ་རེག་གོ་ཞེས་གདགས་ཀྱི་དེ་དག་ལ་གནས་པའི་་་་་་
གཟུགས་ལ་སོགས་པ་ནི་མ་ཡིན་ཏེ་ལུས་ཀྱི་དབང་པོ་ལ་བརྟེན་ནས་དེ་
དམིགས་པའི་རྣམ་པར་ཤེས་པ་མི་སྐྱེ་བའི་ཕྱིར་རོ། །ལུས་ཀྱིས་མེ་ཏོག་
ལ་རེག་པ་ན་དེའི་ཁ་དོག་ཉམས་པར་འགྱུར་བ་ནི་ལུས་ཀྱི་འབྱུང་བ་་་
རྣམས་ཀྱིས་དེའི་(༥༡ན) གནས་ཀྱི་འབྱུང་བ་ལ་གནོད་པ་བྱས་པས་་
ཡིན་གྱི་ཁ་དོག་ཉིད་ལ་རེག་པ་ནི་མ་ཡིན་ནོ། །ཡིད་ཀྱི་ཡུལ་གྱི་གཟུགས་
བཤད་པ་ནི། ཆོས་ཀྱི་སྐྱེ་མཆེད་དུ་གཏོགས་པའི་གཟུགས་གང་ཞེ་ན་དེ་
ནི་རྣམ་པ་ལྔར་བལྟ་སྟེ་ཞེས་སོགས་གསུངས་ཏེ། དེ་ལ་བསྡུས་པ་ལས་
གྱུར་པ་ནི་རྡུལ་ཕྲ་རབ་སྟེ། ཅིའི་ཕྱིར་དེ་ལ་བསྡུས་པ་ལས་གྱུར་པ་ཞེས་
བྱ་ཞེ་ན་བསྡུས་པ་ནི་གཟུགས་འདུས་པ་རྣམས་ཡིན་ལ་དེ་དག་བློས་
མཐར་རྣམ་པར་ཕྱེ་ནས་རྡུལ་ཕྲ་རབ་རྣམ་པར་འཇོག་ལ་དེའི་ཕྱིར་
བསྡུས་པ་ལས་འགྱུར་བ་ཞེས་བྱའོ། །ཅིའི་ཕྱིར་འབྱུང་བ་ལས་གྱུར་པ་
ཡིན་ཞེ་ན་འབྱུང་བ་ཡོད་ན་གཟུགས་སུ་གདགས་པ་ཡོད་ལ་གཟུགས་་་
སུ་གདགས་པ་ཡོད་ན་ཡང་རྡུལ་ཕྲ་རབ་ཏུ་གདགས་པ་ཡང་འབྱུང་ལ་་
དེའི་ཕྱིར་རྡུལ་ཕྲ་རབ་ཀྱི་ཐ་སྙད་འདི་ནི་འབྱུང་བ་ཁོ་ན་ལ་བརྟེན་
117.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནས་འབྱུང་བས་དེའི་ཕྱིར་འབྱུང་བ་ལས་གྱུར་པ་ཞེས་བྱའི་གཟུགས་
ལ་སོགས་པ་བཞིན་དུ་འབྱུང་བ་རྣམས་ཀྱིས་ཕན་པ་ཉེ་བར་སྦྱོར་བའི་་
ཕྱིར་ནི་མ་ཡིན་ནོ། །འབྱུང་འགྱུར་དུ་འཇོག་པའི་ཚུལ་འདི་ནི་མངོན་
པར་སྐབས་ཡོད་པ་དང་ཡང་དག་པར་བླངས་པ་ལས་བྱུང་བ་དག་ལ་་
ཡང་འདི་ཁོ་ན་བཞིན་དུ་བལྟ་བར་བྱའོ། །མངོན་པར་སྐབས་ཡོད་པ་
ནི་དེ་ལས་གཞན་པ་ཟློག་བྱེད་ཀྱི་རེག་བྱ་དང་བྲལ་བའོ། །སྔ་མ་ནི་སྣང་
བའི་ཁྱད་པར་དུ་བྱས་པས་མིག་ཤེས་ཀྱི་ཡུལ་ཡིན་ལ། འདི་ནི་སྣང་བ་
མེད་པས་ཡིད་ཤེས་ཁོ་ནའི་སྤྱོད་ཡུལ་དུ་གྱུར་པའོ། །ཡང་དག་པར་
བླངས་པ་ལས་བྱུང་བ་ནི་རྣམ་པར་རིག་བྱེད་མ་ཡིན་པའི་གཟུགས་སོ།།
རྣམ་པར་རིག་བྱེད་མ་ཡིན་པ་ཞེས་བྱ་བ་འདི་ཅི་ཞེ་ན། འདི་ལ་བྱེ་བྲག་
ཏུ་སྨྲ་བ་དག །གཡེངས་དང་སེམས་མེད་པ་ཡི་ཡང་།།དགེ་དང་མི་དགེ་
རྗེས་འབྲེལ་གང༌། །འབྱུང་བ་ཆེ་རྣམས་རྒྱུར་བྱས་པ། །དེ་ནི་རྣམ་རིག་
བྱེད་མིན་བརྗོད། །ཅེས་བཤད་པས། དུས་(༥༡བ) ནི་སེམས་གཡེངས་
པ་དང་མ་གཡེངས་པ་དང་སེམས་ཡོད་པ་དང་མེད་པའི་གནས་
སྐབས་ཀུན་ཏུ་རྒྱུན་དུ་འབྱུང་བའོ། །ངོ་བོ་ནི་དགེ་བའམ་མི་དགེ་བ་
གང་རུང་དུ་གནས་ཀྱི་འདི་ལ་ལུང་དུ་མ་བསྟན་པ་ནི་མེད་དེ། འདི་
ཀུན་ནས་སློང་བའི་རྒྱུ་ནི་ཏིང་ངེ་འཛིན་དང་ལུས་ངག་གི་རྣམ་པར་་་་་
རིག་བྱེད་སྟོབས་ལྡན་ཁོ་ན་ཡིན་པའི་ཕྱིར་རོ་སྙམ་དུ་བསམས་སོ །
སྐལ་མཉམ་གྱི་རྒྱུ་ནི་འབྱུང་བ་ཆེན་པོ་བཞི་རྒྱུར་བྱས་པ་ལས་བྱུང
བའོ༑ །དེ་ཡང་གཟུགས་ཅན་ཡིན་པའི་ཕྱིར་ལུས་ངག་གི་ལས་ཡིན་གྱི་
ཡིད་ཀྱི་ལས་ནི་མ་ཡིན་ལ་བསྟན་དུ་མེད་ཅིང་ཐོགས་པ་མེད་ལ། རང་
118.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀུན་ནས་སློང་བའི་སེམས་རིག་པར་མི་བྱེད་པས་དེའི་ཕྱིར་རྣམ་པར་་་་
རིག་བྱེད་མ་ཡིན་པ་ཞེས་བྱའོ། །དེ་ལྟ་བུའི་མཚན་ཉིད་ཅན་གྱི་རྣམ་
…པར་རིག་བྱེད་མ་ཡིན་པ་དེ་ཡང་རྣམ་པ་གསུམ་སྟེ་འདོད་པར་གཏོཊ
པ་དང་གཟུགས་སུ་གཏོགས་པ་དང་ཟག་པ་མེད་པའོ། །གཟུགས་མེད་
པར་གཏོགས་པ་ནི་མེད་དེ་དེ་ན་ལུས་ངག་གི་ལས་མེད་པའི་ཕྱིར་རོ། །
འདོད་པར་གཏོགས་པ་དེ་ཡང་སྡོམ་པ་དང་སྡོམ་པ་མ་ཡིན་པ་དང་
བར་མའོ། །སྡོམ་པ་ནི་སྤོང་བ་བདུན་གྱི་རང་བཞིན་འཆལ་ཚུལ་གྱི་
རྒྱུན་འགོག་པར་བྱེད་པའི་གཟུགས་ཆུ་ལོན་ལྟ་བུའོ། །སྡོམ་པ་མ་ཡིན་
པ་ནི་སྡོམ་པའི་མི་མཐུན་ཕྱོགས་སུ་གྱུར་པ་འཆལ་བའི་ཚུལ་ཁྲིམས་ཀྱི་་
རང་བཞིན་སྡོམ་པ་དང་ལྡན་པའི་རྒྱུད་ལ་གཏན་མི་འབྱུང་བའོ། །བར་
མ་ནི་སྡོམ་པ་དང་ལྡན་པ་དང་སྡོམ་མིན་ཅན་ལའང་འབྱུང་བའི་རྣམ་་
པར་རིག་བྱེད་མ་ཡིན་པའོ།། །འདི་དག་ནི་ལུས་ངག་གི་རྣམ་པར་རིག་
བྱེད་ཀྱི་རྒྱུ་ལས་བྱུང་བ་ཁོ་ན་ཡིན་ནོ། །གཟུགས་སུ་གཏོགས་པ་བསམ་
གཏན་གྱི་སྡོམ་པ་ཡིན་ལ་དེ་ནི་ཟག་བཅས་ཀྱི་བསམ་གཏན་བསྒོམས་་་
པས་ཐོབ་པ་ཡིན་ནོ། །ཟག་མེད་ནི་ཟག་པ་མེད་པའི་སྡོམ་པ་ཡིན་ལ་དེ་
ཡང་( ༥༢ན)བསམ་གཏན་ས་དྲུག་ཟག་མེད་བསྒོམས་པས་ཐོབ་པ་་་
ཡིན་ནོ། །རྒྱས་པར་ནི་འོག་ཏུ་འཆད་པའི་ཕྱིར་མ་སྤྲོས་སོ། །དེ་ལ་བྱེ་
བྲག་ཏུ་སྨྲ་བ་རྣམས་ཀྱིས་ཀུན་བརྟགས་པའི་རྣམ་པར་རིག་བྱེད་མ་་་་་་
ཡིན་པའི་གཟུགས་རྫས་སུ་གྲུབ་པ་དེ་ལྟ་བུ་ནི་ཚད་མ་གསུམ་གྱིས་མ་་་
གྲུབ་པའི་ཕྱིར་འདིར་ཁས་མི་ལེན་གྱི་འོན་ཀྱང་ལུས་དང་ངག་གི་ལས་་
དགེ་བ་དང་མི་དགེ་བར་གྱུར་པ་གང་ཡིན་པ་དེ་ནི་བསྟན་དུ་མེད་་
·119.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅིང་ཐོགས་པ་མེད་པ་ཡང་ཡིན་པས་གཞན་གྱི་མངོན་སུམ་ཀྱི་ཡུལ་དུ་་
མ་གྱུར་པའི་ཕྱིར་གཞན་ལ་རང་ཀུན་སློང་གི་སེམས་རིག་པར་མི་བྱེད་
ལ༑ འདི་དག་ནི་ཐ་སྙད་འཇུག་པ་གཟུགས་ཁོ་ན་ལ་རག་ལས་པས་
རྡུལ་ཕྲན་བཞིན་དུ་གཟུགས་ཅན་དང་འབྱུང་འགྱུར་དུ་བཞག་ལ།
དེའི་ཕྱིར་འདི་ལ་རྣམ་པར་རིག་བྱེད་མ་ཡིན་པའི་གཟུགས་ཞེས་བྱའོ་།
ལུས་ངག་གི་ལས་དགེ་བ་དང་མི་དགེ་བར་གྱུར་པ་དེ་ཉིད་གཟུགས་ཀྱི་
རང་བཞིན་ཡིན་ནམ་འོན་ཏེ་མ་ཡིན། དེ་ལས་ཅིར་འགྱུར། དང་པོ་
ལྟར་ན་བྱེ་བྲག་ཏུ་སྨྲ་བའི་རྣམ་པར་རིག་བྱེད་མ་ཡིན་པའི་གཟུགས་་་་་
ཁས་བླངས་པ་ལ་སྡང་དུ་ཅི་ཞིག་ཡོད། གཉིས་པ་ལྟར་ན་ཡང་གཟུགས་
ཅན་མ་ཡིན་པ་ལ་དེར་བསྟན་པ་ལ་ཡང་ཡོན་ཏན་ཅི་ཞིག་ཡོད་ཅེ་ན་་་
སྨྲས་པ། གཟུགས་ཅན་མཚན་ཉིད་པ་ནི་མ་ཡིན་ཏེ་འདི་དག་ནི་དགེ་
བ་དང་མི་དགེ་བའི་རང་བཞིན་ཡིན་ལ་གཟུགས་དགེ་བ་དང་མི་དགེ་
བར་འདོད་པ་ཡང་ཤཱཀྱའི་སྲས་པོ་མ་ཡིན་པའི་ཕྱིར་རོ། །འོ་ན་ཅི་ཞེ་ན་
གཟུགས་ཀྱིས་འདི་རྣམ་པར་འཇོག་པས་དེའི་ཕྱིར་གཟུགས་ཅན་ཡིན་་
ནོ༑ །དེའི་ཕྱིར་རྣམ་པར་བཤད་པའི་རིགས་པ་ལས་ཀྱང་གཟུགས་ཀྱི་
དོན་རྣམ་པ་གསུམ་གསུངས་ཏེ། ཇི་སྐད་དུ་འདི་ལྟར། གཟུགས་ཀྱི་དོན་
ནི་རྣམ་པ་གསུམ་སྟེ། ཡུལ་བརྟག་ཏུ་རུང་བའི་དོན་དང་། ལག་པ་ལ་
སོགས་པའི་འདུས་ཏེ་རེག་པ་དག་གིས་འགྱུར་བ་བསྐྱེད་པར་གཟུགས་
སུ་རུང་( ༥༢བ)བའི་དོན་དང་། གཟུགས་ཀྱིས་དེ་གདགས་པ་
གཟུགས་སུ་རུང་བའི་དོན་ཡིན་ཏེ་འདི་ལྟར། བསྟན་དུ་ཡོད་པའི་
གཟུགས་འདི་ནའོ་ཕའི་ནའོ་ཞེས་ཡུལ་བརྟག་ཏུ་རུང་བའི་ཕྱིར་
·120·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཟུགས་ཡིན་པ་དང་། ཐོགས་པ་དང་བཅས་པའི་གཟུགས་ལག་པ་ལ་
སོགས་པའི་འདུས་ཏེ་རེག་པ་དག་གིས་འགྱུར་བ་བསྐྱེད་པ་གཟུགས་་་་་
སུ་རུང་བའི་ཕྱིར་གཟུགས་ཡིན་པ་དང་། བསྟན་དུ་མེད་ཅིང་ཐོགས་པ་
མེད་པའི་གཟུགས་ལུས་དང་ངག་གི་རྣམ་པར་རིག་བྱེད་མ་ཡིན་པ་
ཞེས་བྱ་བ་གཟུགས་ཀྱིས་དེ་གདགས་པས་གཟུགས་སུ་རུང་བའི་ཕྱིར
གཟུགས་ཡིན་ནོ། འདི་ལྟར་དེ་ནི་ལུས་དང་ངག་གཉིས་མེད་ན་
གདགས་སུ་མེད་པ་ཡིན་ཏེ། གཟུགས་མེད་པ་ན་དེ་གདགས་པ་མེད་
པའི་ཕྱིར་རོ། །ཞེས་བཤད་པ་ཡིན་ནོ། །འོ་ན་གཟུགས་མ་ཡིན་ན་འདིའི་
རང་བཞིན་ཅི་ཡིན་ཞེ་ན། སྲོག་གཅོད་པ་དང་དེ་སྤོང་བ་ལ་སོགས་པ་
ལུས་དང་ངག་གི་རྣམ་པར་རིག་བྱེད་སྟོབས་ལྡན་ཀུན་ནས་སློང་བར་་་
བྱེད་པའི་སེམས་བྱུང་སེམས་པའི་རང་བཞིན་ཡིན་ནོ། །ཅིའི་ཕྱིར་འདི
ལུས་དང་ངག་གི་ལས་ཡིན་ཞེ་ན་འདིས་ལུས་དང་ངག་གི་རྣམ་པར
རིག་བྱེད་འཇུག་པར་བྱེད་པ་དེའི་ཕྱིར་ལུས་དང་ངག་གི་ལས་ཞེས་བྱ་་
སྟེ་དཔེར་ན་སེམས་མངོན་པར་འདུ་བྱེད་པ་ལ་ཡིད་ཀྱི་ལས་ཞེས་པ་་་་་
བཞིན་ནོ། །ཅིའི་ཕྱིར་དེ་ལྟ་བུའི་སེམས་པ་ལ་སྲོག་གཅོད་པ་དང་མ་
བྱིན་པར་ལེན་པ་ཞེས་བྱ་ཞེ་ན། འདིས་གཞན་གྱི་སྲོག་འགོག་པར་བྱེད་
ཅིང་མ་བྱིན་པར་ལེན་པར་བྱེད་པས་དེའི་ཕྱིར་དེ་སྐད་ཅེས་བྱའོ། །ཅི་
ལྟར་ཞེ་ན། འདིས་བསྐྱེད་པའི་ལུས་དང་ངག་གི་རྣམ་པར་རིག་བྱེད་
དག་གིས་བྱ་བ་དེ་དང་དེ་བྱེད་པའི་ཕྱིར་དེས་བྱས་ཞེས་བརྗོད་དེ་
དཔེར་ན་ཆོམ་རྐུན་པས་བཏང་བའི་མེས་བསྲེགས་པ་ལ་ཆོམ་རྐུན་
གྱིས་གྲོང་ཁྱེར་བསྲེགས་ཞེས་པ་བཞིན་ནོ། །དེ་ལྟ་བུའི་སེམས་པ་དེ་
•·121.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་རྣམ་པ་གསུམ་སྟེ་འགྲོ་བ་དང་ངེས་པ་དང་གཡོ་བའི་སེམས་པའོ་།
དང་པོ་གཉིས་ཀྱིས་ནི་(༥༣ན) བསམས་ལ། ཕྱི་མས་ནི་ཡུལ་⊕ངག་
གི་རྣམ་པར་རིག་བྱེད་ལ་འཇུག་པར་བྱེད་པའི་ཕྱིར་དང་པོ་གཉིས་ནི་་
རྒྱུའི་དུས་ཀྱི་ཀུན་སློང་དང་སེམས་པའི་ལས་ཞེས་ཀྱང་བྱ་ལ། ཕྱི་མ་ནི་
དེའི་དུས་ཀྱི་ཀུན་སློང་དང་བསམ་པའི་ལས་ཞེས་བྱའོ། །གང་ལ་ལུས་
དང་ངག་གི་རྣམ་པར་རིག་བྱེད་འཇུག་པ་མེད་པ་དེ་ལ་ནི་ཇི་སྐད་་་་་་
བཤད་པའི་སེམས་པ་དེ་དག་གདགས་སུ་མེད་དེ་གཟུགས་མེད་པའི་་་་་
ཁམས་བཞིན་ནོ། །དེ་བས་ན་སེམས་པ་དེ་དག་རྣམ་པར་འཇོག་པ་ནི་
ལུས་དང་ངག་གི་རྣམ་པར་རིག་བྱེད་དག་ལ་ལྟོས་ལ། ལུས་ངག་གི་
རིག་བྱེད་དེ་དག་ཀྱང་འབྱུང་བ་ཆེན་པོ་ལ་ལྟོས་པས་འཐད་དེ་རྣམ་་་་
པར་འཇོག་པ་འབྱུང་བ་ལ་ལྟོས་པའི་ཕྱིར་འབྱུང་བ་ཆེན་པོ་རྒྱུར་བྱས་་
པ་ཞེས་བརྗོད་དོ། །དེ་ལྟར་ན་ལུས་དང་ངག་གི་ལས་ནི་རྣམ་པར་རིག་
བྱེད་དང་རྣམ་པར་རིག་བྱེད་མ་ཡིན་པ་གཉིས་ཡིན་ལ། རྣམ་པར་རིག་
བྱེད་དག་ནི་གཟུགས་ཅན་ཡིན་པའི་ཕྱིར་དགེ་བའམ་མི་དགེ་བར་མི་་་
འགྱུར་ཏེ། ཁ་དོག་ལ་སོགས་པ་སྐྱེ་མཆེད་གཟུགས་ཅན་དག་དགེ་
བའམ་མི་དགེ་བར་འདོད་པ་ཡང་ཤཱཀྱའི་སྲས་མ་ཡིན་ཞེས་ལས་སྒྲུབ་་
པའི་རིགས་པ་ལས་བཤད་པའི་ཕྱིར་རོ། །དེ་བས་ན་ཇི་སྐད་བཤད་
པའི་མཚན་ཉིད་ཅན་གྱི་རྣམ་པར་རིག་བྱེད་མ་ཡིན་པ་ཁོ་ན་དགེ་
བའམ་མི་དགེ་བར་གྱུར་པའི་ལུས་ངག་གི་ལས་ཡིན་ནོ། །དེ་ལྟར་ན་
འདིར་ཡང་དག་པར་བླངས་པ་ལས་བྱུང་བ་ཞེས་པས་དངོས་སུ་སོའོ་་་་་
ལུས།
•122.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོར་ཐར་པའི་སྡོམ་པས་བསྡུས་པའི་རྣམ་པར་རིག་བྱེད་མ་ཡིན་པ
བསྟན་ནས་དེས་མཚོན་ནས་བསམ་གཏན་དང་ཟག་པ་མེད་པའི་སྡོམ་
པ་དང་སྡོམ་པ་མ་ཡིན་པ་དང་བར་མའི་རྣམ་པར་རིག་བྱེད་མ་ཡིན་་་་་
པ་དག་ཀྱང་བསྟན་པར་ཤེས་པར་བྱའོ། །ཀུན་བརྟགས་པ་ནི་མི་སྡུག་
པ་བསྒོམས་པས་ཡིད་ལ་རྣམ་པར་སྡོས་པ་ལ་སོགས་པའམ་ཀེང་རུས་་་
ཀྱི་རྣམ་པར་གསལ་( ༥༣བ) བར་སྣང་བ་གང་ཡིན་པའོ། །དབང་
འབྱོར་བ་ནི་ཟད་པར་ལ་སོགས་པ་འཇིག་རྟེན་པའི་ཏིང་ངེ་འཛིན་གྱི་་
སྤྱོད་ཡུལ་དུ་སྣང་བའི་ས་ཆུ་ལ་སོགས་པའི་གཟུགས་བརྙན་གང་ཡིན་་་
པའོ༑ །ཅིའི་ཕྱིར་འདི་དག་ལ་འབྱུང་བ་རྒྱུར་བྱས་པ་ཞེས་བྱ་ཞེ་ན། མི་
སྡུག་པ་དང་ཟད་པར་ལ་སོགས་པའི་ཏིང་ངེ་འཛིན་དེ་དག་ནི་
གཟུགས་ཅན་གྱི་དངོས་པོ་དམིགས་ཡུལ་དུ་བྱས་པ་ལས་བྱུང་བ་ཡིན་་
ལ༑ གཟུགས་ཅན་དེ་དག་ཀྱང་འབྱུང་བ་རྣམས་ལ་བརྟན་པས་མཐར་
འབྱུང་བ་ཆེན་པོ་དག་ལ་བརྟེན་ནས་འབྱུང་བའི་ཕྱིར་འབྲས་བུའི་
གཟུགས་ཞེས་བྱའོ། །།དངོས་སུ་ནི་ཏིང་ངེ་འཛིན་ལ་བརྟེན་པ་ཡིན་གྱི་
འབྱུང་བ་རྣམས་ལ་མ་ཡིན་ཏེ། གཏན་ལ་དབབ་པ་བསྡུ་བར། ཆོས་ཀྱི་
སྐྱེ་མཆེད་དུ་གཏོགས་པའི་གཟུགས་སྙོམས་པར་འཇུག་པའི་འབྲས་བུ་་
གང་ཡིན་པ་དེ་ཡང་སྙོམས་པར་འཇུག་པ་ལ་བརྟེན་པ་ཁོ་ན་ཡིན་པར་
རིག་པར་བྱའོ། །།འབྱུང་བ་ཆེན་པོ་ལ་བརྟེན་པ་ནི་མ་ཡིན་ཏེ་དེ་དང་
རིགས་མཐུན་པའི་གཟུགས་བརྙན་ལ་དམིགས་པའི་ཏིང་ངེ་འཛིན་་་་་་
ལས་གྲུབ་པའི་ཕྱིར་འབྱུང་བ་ཆེན་པོ་རྣམས་རྒྱུར་བྱས་པ་ཞེས་བྱའི་དེ་་
ལ་བརྟེན་ཏེ་སྐྱེས་པ་ནི་མ་ཡིན་ནོ། །ཞེས་བཤད་པ་ཡིན་ནོ། །ཏིང་ངེ་
·123.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཛིན་ཡང་འཇིག་རྟེན་པ་ཁོ་ན་ལ་བརྟེན་པ་ཡིན་གྱི་འཇིག་རྟེན་ལས་
འདས་པ་དག་ལ་ནི་མ་ཡིན་ཏེ། དེ་རྣམས་སྤྲོས་པ་མེད་པའི་རྣམ་པ་
ཅན་ཡིན་པའི་ཕྱིར་རོ། །ཡང་དེ་ཉིད་ལས། འཇིག་རྟེན་པའི་ཏིང་ངེ་
འཛིན་ཟག་པ་དང་བཅས་པ་དང་ཟག་པ་མེད་པ་ལ་བརྟེན་ནས་སྐྱེ་བ་
ཡིན་གྱི་འཇིག་རྟེན་ལས་འདས་པ་ལ་ནི་མ་ཡིན་ཏེ་དེ་ནི་སྤྲོས་པ་མེད་་་
པའི་རྣམ་པ་དང་བཅས་པའི་ཏིང་ངེ་འཛིན་གྱི་རྒྱུ་ལས་བྱུང་བ་ཡིན་་་་་་
པའི་ཕྱིར་རོ། །ཞེས་གང་གསུངས་པ་ཡིན་ནོ། །འདི་དག་ནི་ཁ་དོག་གི་
གཟུགས་ཡན་གར་བ་ཁོ་ན་ཡིན་གྱི་འབྱུང་བ་དང་འབྱུང་བ་ལས་གྱུར་་
པའི་གཟུགས་གཞན་ནི་དེ་དག་ལ་མེད་དེ། དེ་སྐད་དུ་དེ་ཉིད་ལས། དེ་
ལ་ཆོས་ཀྱི་སྐྱེ་མཆེད་དུ་གཏོགས་པའི་གཟུགས་སྙོམས་པར་འཇུག་པའི་
འབྲས་བུ་ལ་ནི་ཁ་དོག་ཙམ་ཁོ་ན་ཡོད་པར་རིག་པར་བྱའོ། །དེ་ཅིའི་
ཕྱིར་ཞེ་ན། དེ་ལས་གཞན་པ་དྲི་ལ་སོགས་པ་སྐྱེ་བའི་རྒྱུ་མེད་པའི་ཕྱིར་
རོ༑ །ཞེས་( ༥༤ན) གསུངས་པའི་ཕྱིར་རོ། །དེ་ལྟར་ན་ཆོས་ཀྱི་སྐྱེ་
མཆེད་དུ་གཏོགས་པའི་གཟུགས་འདི་དག་ལ་དང་པོ་གསུམ་ནི
བཏགས་པར་ཡོད་པ་ཡིན་ལ་ཕྱི་མ་གཉིས་ནི་རྫས་སུ་ཡོད་པ་ཡིན་ཏེ་་་
བརྗོད་པ་སོགས་ལ་མི་ལྟོས་པར་ཏིང་ངེ་འཛིན་གྱི་ཡུལ་དུ་འགྱུར་བའི་་
ཕྱིར་རོ། །དེ་ལྟར་ཡང་ཆོས་ཀྱི་སྐྱེ་མཆེད་དུ་གཏོགས་པའི་གཟུགས་ནི
རྣམ་པ་གཉིས་ཏེ་རྫས་སུ་ཡོད་པ་དང་བཏགས་པའི་ཡོད་པའོ། །མཐུ་
ལས་བྱུང་བའི་ཏིང་ངེ་འཛིན་གྱི་སྤྱོད་ཡུལ་སྤྲུལ་པ་ལྟ་བུ་དེའི་འབྲས་བུ་
དང་དེའི་ཡུལ་དང་དེ་དང་མཚུངས་པར་ལྡན་པའི་རྣམ་པར་ཤེས་་་
པའི་ཡུལ་གང་ཡིན་པ་དེ་ནི་རྫས་སུ་ཡོད་པ་ཡིན་ནོ། །སྡོམ་པ་དང་སྡོམ་
·124·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་མ་ཡིན་པར་གཏོགས་པ་ནི་བཏགས་པའི་ཡོད་པ་ཡིན་ནོ། །ཞེས་
བཤད་པ་ཡིན་ནོ། །དེའི་ཕྱིར་སྔ་མ་གསུམ་ནི་གཟུགས་སུ་ཉེ་བར་
བཏགས་པ་ཙམ་ཡིན་ལ་ཕྱི་མ་གཉིས་ནི་གཟུགས་མཚན་ཉིད་པ་ཡིན་་་
ཏེ་མཉམ་པར་བཞག་པའི་ཡིད་ཀྱིས་ཁ་དོག་དང་དབྱིབས་ཀྱི་ཁྱད་་་་་་་་
པར་འདི་དང་འདིའོ་ཞེས་གཟུགས་ཅན་དུ་བརྟག་ཏུ་རུང་བའི་ཕྱིར་་་་་
དང་མཉམ་པར་བཞག་པའམ་མ་བཞག་པའི་ཡིད་ཀྱིས་ཁ་དོག་དང་་་་
དབྱིབས་ཀྱི་ཁྱད་པར་དེ་དང་དེར་བརྟག་ཏུ་རུང་བར་ཡང་ཡུལ་་་་་་
དཔྱད་པའི་གཟུགས་རུང་གི་མཚན་ཉིད་ཡིན་པའི་ཕྱིར་རོ། །དེ་ལྟར་
ན་བྱེ་བཤད་དུ།། ཀུན་བཏགས་པ་དང་དབང་འབྱོར་པ་གཉིས་སྣང་
མཁན་གྱི་ཤེས་པ་ལས་གུད་ན་མེད་པའི་ཕྱིར་གཟུགས་ཅན་གྱི་དབྱེ་་་་
བར་མ་བཤད་དོ། །ཞེས་གསུངས་པ་ཡང་དབྱིག་གཉེན་གྱི་དགོངས་པ་
ཡིན་སྲིད་ཀྱང་འཕགས་པ་འདིའི་གཞུང་རྣམས་དང་ཤིན་ཏུ་ཡང་་་་་་་
འགལ་བ་ཡིན་ནོ། །དེའི་ཕྱིར་བྱེ་བཤད་བརྟེན་ནས་འདི་དག་གཟུགས་
མཚན་ཉིད་པ་མ་ཡིན་ནོ་ཞེས་སྨྲ་བ་ནི་གཞུང་དོན་ལེགས་པར་མི་ཤེས་
པ་ཡིན་ནོ། །དེས་གཟུགས་ཀྱི་ཕུང་པོ་རྣམ་པར་བཞག་པ་བཤད་ཟིན་
ཏོ༑།
ཚོར་ཕུང་གི་རྣམ་གཞག་བསྟན་པ།
དེའི་འོག་ཏུ་ཚོར་བའི་ཕུང་པོ་གཏན་ལ་འབེབས་པར་བཞེད་ནས་་
ཚོར་བའི་ཕུང་པོའི་རྣམ་པར་བཞག་པ་གང་ཞེ་ན་ཞེས་དྲིས་པའོ། །དེ་
ལ་( ༥༤བ) ཚོར་བའི་ཕུང་པོ་ནི་ངོ་བོ་ཉིད་དང་། སྡོམ་པ་གནས་
·125.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་༑ ཀུན་ནས་ཉོན་མོངས་པ་དང༌། རྣམ་པར་བྱང་བས་རྣམ་པར་
བཞག་གོ །དེ་ལ་ངོ་བོ་ཉིད་ལས་བཞག་པ་ནི་རྟེན་གྱི་སྒོ་ནས་དབྱེ་ན་
ཚོར་བའི་ཚོགས་དྲུག་སྟེ་འདི་ལྟར། བདག་རྐྱེན་མིག་གི་རྟེན་ཅན་གྱི་
འདུས་ཏེ་རེག་པ་ལས་བྱུང་བའི་ཚོར་བ་དང༌། དེ་བཞིན་དུ་རྣ་བ་དང་
སྣ་དང་ལྕེ་དང་ལུས་དང་ཡིད་གྱི་འདུས་ཏེ་རེག་པ་ལས་བྱུང་བའི་ཚོར་
བ་རྣམས་སོ། །ངོ་བོའི་སྒོ་ནས་དེ་དག་རེ་རེ་ལ་ཡང་གསུམ་གསུམ་སྟེ་
འདི་ལྟར། ཚོར་བ་གང་སྐྱེས་ན་འབྲལ་བར་མི་འདོད་ཅིང་འགགས་
ནས་ཕྲད་འདོད་ཀྱི་བློ་ངང་གིས་འབྱུང་བ་བདེ་བ་དང༌། ཚོར་བ་གང་
སྐྱེས་ན་འབྲལ་བར་འདོད་ཅིང་འགགས་ནས་ཕྲད་པར་མི་འདོད་པ་་་་་
སྡུག་བསྔལ་དང་། ཚོར་བ་གང་ལ་དེ་གཉིས་ཀ་མི་འབྱུང་བ་ནི་སྡུག་
བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་བཏང་སྙོམས་
ཞེས་བྱའོ། །མིག་གི་འདུས་ཏེ་རེག་པ་ལས་བྱུང་བ་ཚོར་བ་ལྟ་བུ་གཅིག་
ལ་ཡང་བདེ་སོགས་གསུམ་ག་འབྱུང་བར་བསྟན་པའི་ཕྱིར་ཚིག་རེ་རེ་་་
ལ་ཡང་རུང་ཞེས་སྨོས་པ་ཡིན་ནོ། །གནས་སྡོམ་པ་ལ་གཟུགས་ཅན་གྱི་
གནས་སྡོམ་པ་ནི། བདེ་བ་ལུས་ཀྱི་ཡང་རུང་ཞེས་པ་ལ་སོགས་པའོ། །
གཟུགས་མེད་པའི་གནས་སྡོམ་པ་ནི། བདེ་བ་སེམས་ཀྱི་ཡང་རུང་ཞེས་
པ་ལ་སོགས་པ་སྟེ་སྔར་བཤད་པའི་ཚོར་བ་བདེ་སྡུག་བཏང་སྙོམས་
གསུམ་པོ་དེ་དག་རེ་རེ་ལ་ཡང་གནས་ལུས་ཅན་དང་ལུས་ཅན་མ་ཡིན་
པའི་བྱེ་བྲག་ལས་ལུས་ཀྱི་ཚོར་བ་དང་སེམས་ཀྱི་ཚོར་བ་གཉིས་གཉིས་་
ཡོད་ཅེས་པའོ། །།ཀུན་ནས་ཉོན་མོངས་པ་དང་རྣམ་བྱང་གི་རྣམ་པར་
བཞག་པ་ལ་ཡང་གཉིས་ལས། རེ་ཞིག་འཇིག་ཚོགས་ལ་ཆགས་བྲལ་གྱི་
•126.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྤང་བྱ་དང་གཉེན་པོའི་དབང་དུ་བྱས་པ་ནི་བདེ་བ་ཟང་ཟིང་དང་
བཅས་པ་ཡང་རུང་། ཞེས་པ་ནས། སྡུག་བསྔལ་ཡང་མ་ཡིན་བདེ་བ་
ཡང་མ་ཡིན་པ་ཟང་ཟིང་མེད་པ་ཡང་རུང་ཞེས་པའི་བར་ཏེ། ཚོར་བ་
བདེ་སོགས་( ༥༥ན) དེ་དག་རེ་རེ་ལ་ཡང་བདག་ཏུ་འཛིན་པས
བཅིངས་པ་འདས་ལམ་གྱིས་གཞོམ་པར་བྱ་བ་ཟང་ཟིང་དང་བཅས་་་་་
པ་དང་། བདག་འཛིན་དང་བྲལ་བ་ཟང་ཟིང་མེད་པ་གཉིས་གཉིས་
ཡོད་དོ་ཞེས་པའི་དོན་ཏོ། །འཇིག་རྟེན་པའི་ཆགས་བྲལ་གྱི་དབང་དུ་
བྱས་པ་ནི། བདེ་བ་ཞེན་པ་བརྟེན་པ་ཡང་རུང་ཞེས་པ་ནས། སྡུག་
བསྔལ་ཡང་མ་ཡིན་བདེ་བ་ཡང་མ་ཡིན་པ་ཞེན་པ་བརྟེན་པ་ཡང་རུང་
ཞེས་པའི་བར་ཏོ། །བདེ་སོགས་རེ་རེ་ལ་ཡང་འདོད་པའི་ཡོན་ཏན་ལ་
སྲེད་པས་བཅིངས་པ་ཞེན་པ་བརྟེན་པ་དང་། དེ་ལྟ་བུའི་སྲེད་པ་དང་
བྲལ་བ་མངོན་པར་འབྱུང་བ་བརྟེན་པའི་ཚོར་བ་གཉིས་གཉིས་ཡོད་་་་་
ཅེས་པའོ། །ལུས་དང་སེམས་ལ་བརྟེན་པ་ནི་ཚོར་བ་འབའ་ཞིག་ཏུ་མ་
ཟད་སེམས་ལས་བྱུང་བ་གཞན་དག་ཀྱང་ཡོད་པ་མ་ཡིན་ནམ་ཅིའི་་་་་་་
ཕྱིར་ཚོར་བ་འབའ་ཞིག་ལུས་དང་སེམས་ཀྱི་ཚོར་བ་གཉིས་སུ་འབྱེད་་་
ཅེ་ན་བདེན་མོད་ཀྱི། འོན་ཀྱང་ཚོར་བ་རྣམས་ཀྱིས་རང་གི་གནས་ལ་
ཕན་པ་དང་གནོད་པར་འགྱུར་བ་དེ་ལྟར་ནི་སེམས་དང་སེམས་བྱུང་་་
གཞན་གྱི་ཕན་གནོད་འགྱུར་བ་མེད་དོ། །དེའི་ཕྱིར་ཚོར་བ་གང་གིས་
རང་གི་གནས་དབང་པོ་དང་བཅས་པའི་ལུས་ལ་ཕན་གནོད་དུ
འགྱུར་བ་དེ་ནི་ལུས་ཀྱི་ཚོར་བ་ཞེས་བྱ་ལ་སེམས་ལ་ཕན་གནོད་དུ་
འགྱུར་བ་དེ་ནི་སེམས་ཀྱི་ཚོར་བ་ཞེས་བཞག་གོ །དེ་ལྟར་ན་བཏང་
·127·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྙོམས་ཅིའི་ཕྱིར་ལུས་དང་སེམས་ཀྱི་ཚོར་བ་འགྱུར་ཏེ་དེས་དེ་དག་ལ
ཕན་པ་དང་གནོད་པ་གང་ཡང་མི་བྱེད་པའི་ཕྱིར་རོ་ཞེ་ན་དེ་ནི་དེ་ལྟ་་
བུའི་རིགས་ཅན་ཡིན་པའི་ཕྱིར་དེར་བཞག་གོ །ཚོར་བ་ལས་གཞན་
པའི་སེམས་དང་སེམས་བྱུང་རྣམས་ལ་ཡང་ཟང་ཟིང་དང་བཅས་པ་་་་
དང་ཟང་ཟིང་མེད་པ་དང་ཞེན་པ་བརྟེན་པ་དང་མངོན་པར་འབྱུང་་་
བ་བརྟེན་པ་གཉིས་གཉིས་ཡོད་པ་མ་ཡིན་ནམ་ཅིའི་ཕྱིར་ཚོར་བ་
འབའ་ཞིག་ལ་དེ་དག་ཏུ་འབྱེད་ཅེ་ན། འདི་ལ་སྨྲས་པ། སེམས་དང་
སེམས་ལས་བྱུང་བ་གཞན་དག་ལ་ཟང་ཟིང་དང་བཅས་པ་དང་དེ་་་་་
མེད་པ་ལ་སོགས་པ་མེད་པ་མིན་(༥༥བ)པར་ནི་རབ་དབྱེའི་ཐད་
དུ་ཕུང་པོ་ཁམས་དང་སྐྱེ་མཆེད་ཀུན་དེ་དག་གཉིས་གཉིས་སུ་འབྱེད་་་
པའི་ཕྱིར་རོ། །འོན་ཀྱང་འདིར་ནི་སེམས་སེམས་བྱུང་རྣམས་ཀྱི་ནང
ནས་ཟང་ཟིང་དང་བཅས་པ་དང་ཞེན་པ་བརྟེན་པར་འཇོག་པའི་
ཆོས་ཀྱི་རྒྱུའི་གཙོ་བོ་ཚོར་བ་ཡིན་པས་དེའི་ཕྱིར་ཚོར་བ་གང་ཟང་ཟིང་
དང་བཅས་པ་དང་ཞེན་རྟེན་དུ་འཇོག་པའི་ཆོས་ཀྱི་རྒྱུ་བྱེད་པ་དེ་དག་
ལ་ནི་ཟང་ཟིང་དང་བཅས་པ་དང་ཞེན་པ་བརྟེན་པའི་ཚོར་བ་ཞེས་བྱ་
ལ༑ གང་དེ་དག་གི་རྒྱུ་མི་བྱེད་པའི་ཚོར་བ་ལ་ནི་ཟང་ཟིང་མེད་པ་དང་
མངོན་པར་འབྱུང་བ་བརྟེན་པའི་ཚོར་བ་ཞེས་བཞག་པ་ཡིན་ནོ། །ཟང་
ཟིང་དང་བཅས་པ་དང་ཞེས་པ་བརྟེན་པར་འཇོག་པའི་ཆོས་ནི་གང་་་
ཡིན་ཇི་ལྟར་ན་ཚོར་བ་ཆོས་དེའི་རྒྱུའི་གཙོ་བོ་ཡིན་ཞེ་ན་སྨྲས་པ། གང་
ཞིག་ཉེ་བར་ལེན་པའི་ཕུང་པོ་ལ་འདུན་ཅིང་ཆགས་པའི་མཚན་ཉིད་་
ཅན་གྱི་སྲེད་པ་ནི་ཟང་ཟིང་དང་བཅས་པར་འཇོག་པའི་ཆོས་ཡིན་ཏེ་་
• 128.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གང་ཞིག་དེ་དང་རྗེས་སུ་འབྲེལ་བ་དེ་ནི་ཟང་ཟིང་དང་བཅས་པ་ཞེས་
བརྗོད་པའི་ཕྱིར་རོ། །གང་ཡང་འདོད་པའི་ཡོན་ཏན་ལ་འདུན་ཅིང་
ཆགས་པའི་རང་བཞིན་ཅན་གྱི་སྲེད་པ་ནི་ཞེན་པ་བརྟེན་པར་འཇོག་་་
པའི་ཆོས་ཡིན་ཏེ་གང་ཞིག་སྲེད་པ་དེ་དང་ལྡན་པ་དེ་ནི་ཞེན་པ
བརྟེན་པ་ཞེས་བརྗོད་པའི་ཕྱིར་རོ། །སྲེད་པ་དེ་དག་ནི་དངོས་སུ་ཚོར་
བ་ལས་བྱུང་བ་ཡིན་ཏེ་མ་རིག་པ་དང་བཅས་པའི་ཚོར་བའི་རྐྱེན་གྱིས་
སྲེད་པ་ཞེས་འབྱུང་བའི་ཕྱིར་རོ། །བདེ་བ་ལུས་ཀྱི་ཞེས་པ་ལ་སོགས་
འཆད་པ་ནི། ལུས་ཀྱི་ཚོར་བ་ཞེས་བརྗོད་པ་དེ་དག་གི་རང་བཞིན་
གང་ཡིན་ཞེ་ན་དབང་པོའི་རྣམ་པར་ཤེས་པའི་ཚོགས་ལྔ་དང
མཚུངས་པར་ལྡན་པའི་ཚོར་བ་རྣམས་ཏེ་དེ་དག་གིས་ནི་རང་གི་
གནས་དབང་པོ་དང་བཅས་པའི་ལུས་ལ་ཕན་པ་དང་གནོད་པར་་་་་
འགྱུར་བས་དེའི་ཕྱིར་ལུས་ཀྱི་ཚོར་བ་ཞེས་བྱའོ། །རྣ་བ་ལ་སོགས་པ
དབང་པོ་གཞན་བཞི་ལ་ཡང་ལུས་ཞེས་བརྗོད་དམ་གང་གིས་ན་དེ་
དག་གི་ཚོར་བ་ལ་ལུས་ཀྱི་ཞེས་བྱ་ཞེ་ན་མིག་ལ་སོགས་པའི་དབང་པོ་་་
གཞན་རྣམས་(༥༦ན)ཀྱང་ལུས་ཀྱི་དབང་པོ་དང་ཐ་དད་དུ་མི་་་་་་་
འཇུག་པའི་ཕྱིར་དང་། ཐོགས་པ་དང་བཅས་པ་དང་བསགས་པའི་
ཕྱིར་དེ་དག་ལ་ཡང་ལུས་ཀྱི་སྒྲས་བརྗོད་ལ། དེའི་ཕྱིར་དེ་དག་ལ་
བརྟེན་པའི་ཚོར་བ་རྣམས་ལ་ཡང་ལུས་ཀྱི་ཞེས་བརྗོད་དོ། །སེམས་ཀྱི་
ཚོར་བ་གང་ཞེ་ན་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་་
པའི་ཚོར་བ་རྣམས་ཏེ་དེ་དག་གིས་ནི་སེམས་ཉིད་ལ་ཕན་པ་དང་
གནོད་པར་འགྱུར་བས་དེའི་ཕྱིར་སེམས་ཀྱི་ཚོར་བ་ཞེས་བྱའོ། །ཟང་
• 129·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཟིང་དང་བཅས་པའི་ཚོར་བ་གང་ཞེ་ན་ལུས་ཉེ་བར་ལེན་པའི་ཕུང་པོ་
ལྔ་ལ་འདུན་ཅིང་ཆགས་པའི་མཚན་ཉིད་ཅན་གྱི་སྲེད་པ་དང
མཚུངས་པར་ལྡན་པའི་དོན་ནི་སྲེད་པ་དེས་བཅིངས་ཤིང་བདག་གིས་
བྱས་པ་ཡིན་ལ་དེའི་ཕྱིར་སྲེད་པ་དེ་ལྟ་བུ་དང་ལྡན་པའི་ཚོར་བ་གང་
ཡིན་པ་དེ་ནི་ཟང་ཟིང་དང་བཅས་པའི་ཚོར་བ་ཞེས་བྱ་སྟེ་ཟང་ཟིང་་་་
དུ་བྱེད་པའི་ཆོས་ཕུང་པོ་ལ་འདུན་ཅིང་ཆགས་པའི་མཚན་ཉིད་ཅན་་་
གྱི་སྲེད་པ་འཕེལ་བའི་རྒྱུ་བྱེད་པའི་ཕྱིར་རོ། །ཟང་ཟིང་མེད་པའི་ཚོར་
བ་ནི། ཇི་སྐད་བཤད་པའི་སྲེད་པ་དེ་ཉིད་སྤངས་པའི་སྒོ་ནས་སྲེད་པ་
དེ་དང་མི་ལྡན་པའི་ཚོར་བ་གང་ཡིན་པ་དེ་ཉིད་ལ་བྱ་སྟེ་ཟང་ཟིང་དུ་་
བྱེད་པའི་ཆོས་སྲེད་པ་འཕེལ་བར་མི་བྱེད་པའི་ཕྱིར་རོ། །འདིར
མཚུངས་པར་ལྡན་པའི་དོན་དམིགས་རྣམ་སོགས་མཚུངས་པ་ལ་ནི་མི་
བྱ་སྟེ་སྲེད་པ་ནི་འདོད་ཆགས་ཡིན་པས་བདེ་བ་དང་མཚུངས་པར་་་་་་
ལྡན་ཡང་སྡུག་བསྔལ་དང་མཚུངས་པར་ལྡན་པ་འགལ་བའི་ཕྱིར་དང་
སྲེད་པ་དེ་མ་སྤངས་པའི་ཟག་བཅས་ཀྱི་ཚོར་བ་ཀུན་ལ་མ་ཁྱབ་པས་་་
དེ་དག་ཟང་ཟིང་སྲེད་པའི་ཚོར་བར་ཐལ་བའི་ཕྱིར་རོ། །།དེ་བས་ན
མཚུངས་པར་ལྡན་པའི་དོན་ནི་སྲེད་པ་དེ་མ་སྤངས་པས་དེས་
བཅིངས་པ་ལ་བྱའོ། །ཚུལ་འདི་ནི་ཞེན་པ་བརྟེན་པ་ལ་ཡང་བལྟ་བར་
བྱའོ༑ །ཞེན་པ་བརྟེན་པའི་ཚོར་བ་གང་ཞེ་ན་གཟུགས་སྒྲ་ལ་སོགས་
པའི་ཡུལ་ནི་བྱིས་པ་དག་གིས་ཡང་དང་ཡང་དུ་འདོད་ཅིང་གོམས་་་་་་
པར་བྱ་བས་ན་འདོད་པའི་ཡོན་ཏན་ཞེས་བྱ་ལ་དེ་དག་ལ་འདུན་ཅིང་
(༥༦བ)ཆགས་པའི་མཚན་ཉིད་ཅན་གྱི་སྲེད་པ་དང་མཚུངས་པར་་་་
·130·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལྡན་པའི་ཚོར་བ་སྟེ་ཞེན་རྟེན་དུ་བྱེད་པའི་ཆོས་འདོད་ཡོན་ལྔ་ལ་སྲེད་
པ་འཕེལ་བར་བྱེད་པའི་ཕྱིར་རོ། །མངོན་པར་འབྱུང་བ་བརྟེན་པའི་
ཚོར་བ་ནི་བཤད་མ་ཐག་པའི་སྲེད་པ་དེ་ལ་འདོད་ཆགས་དང་བྲལ་་་་་
བའི་སྒོ་ནས་སྲེད་པ་དེ་དང་མི་ལྡན་པའི་ཚོར་བ་སྟེ་ཞེན་རྟེན་དུ་བྱེད་་་་
པའི་ཆོས་སྲེད་པ་དེ་འཕེལ་བར་མི་བྱེད་པའི་ཕྱིར་རོ། །འདིར་སྨྲས་པ།
ཟང་ཟིང་དང་བཅས་པའི་ཚོར་བ་གང་ཡིན་པ་དེ་ཉིད་ཟག་པ་དང་
བཅས་པའི་ཚོར་བ་ཡང་དེ་ཡིན་ནམ་ཞེ་ན་ཚིག་སྔ་མ་དང་སྦྱར་རོ། །
ཟག་པ་དང་བཅས་པ་གང་ཡིན་པ་ཟང་ཟིང་དང་བཅས་པ་ཡང་དེ་
ཡིན་ནམ་ཞེ་ན་མ་ངེས་ཏེ། ཕུང་པོ་ལྷག་མ་དང་བཅས་པའི་གནས་
སྐབས་ཀྱི་ཟག་པ་དང་བཅས་པའི་ཚོར་བ་གང་ཡིན་པ་དེ་དག་ཟང་
ཟིང་མེད་པའི་ཚོར་བ་ཞེས་བྱ་སྟེ་ཟང་ཟིང་འཕེལ་བར་མི་བྱེད་པའི་
ཕྱིར་རོ། །ཟང་ཟིང་མེད་པའི་ཚོར་བ་གང་ཡིན་པ་དེ་ཉིད་ཟག་པ་མེད་
པའི་ཚོར་བ་ཡང་དེ་ཡིན་ནམ་ཞེ་ན་ཚིག་ཕྱི་མ་དང་སྦྱར་རོ། །ཟང་ཟིང་
མེད་པའི་ཚོར་བ་ཡིན་ལ་ཟག་པ་མེད་པ་མ་ཡིན་པ་ཡོད་དེ་དགྲ
བཅོམ་པའི་ཟག་པ་དང་བཅས་པའི་ཚོར་བ་རྣམས་སོ། །ཞེན་པ་བརྟེན་
པའི་ཚོར་བ་གང་ཡིན་པ་དེ་ཉིད་ཟག་པ་དང་བཅས་པའི་ཚོར་བ་ཡང་
དེ་ཡིན་ནམ་ཞེ་ན་ཚིག་སྔ་མ་དང་སྦྱར་རོ། །ཟག་པ་དང་བཅས་པ་ཡིན་
ལ་ཞེན་རྟེན་མ་ཡིན་པ་ཡང་ཡོད་དེ་འདོད་པ་ལ་འདོད་ཆགས་དང་་་་
བྲལ་བའི་ཟག་པ་དང་བཅས་པའི་ཚོར་བ་རྣམས་སོ། །མངོན་པར་
འབྱུང་བ་བརྟེན་པའི་ཚོར་བ་གང་ཡིན་པ་དེ་ཉིད་ཟག་པ་མེད་པའི་་་་་
ཚོར་བ་ཡང་དེ་ཡིན་ནམ་ཞེ་ན་ཚིག་ཕྱི་མ་དང་སྦྱར་རོ། །མངོན་འབྱུང་
· 131·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བར་འབྱུང་བ་རྟེན་པ་ཡིན་ལ་ཟག་པ་མེད་པ་མ་ཡིན་པ་ཡང་ཡོད་དེ་་་
འདོད་པ་ལ་འདོད་ཆགས་དང་བྲལ་བ་རྣམས་ཀྱི་ཟག་པ་དང་བཅས་་་
པའི་ཚོར་བ་རྣམས་སོ། །ཟང་ཟིང་དང་བཅས་པའི་ཚོར་བ་གང་ཡིན་
པ་དེ་ཉིད་ཞེན་པ་བརྟེན་པའི་ཚོར་བ་ཡང་དེ་ཡིན་( ༥༧ན) ནམ་ཞེ་་་
ན་ཚིག་ཕྱི་མ་དང་སྦྱར་རོ།། །ཟང་ཟིང་དང་བཅས་པ་ཡིན་ལ་ཞེན་པ་
བརྟེན་པ་ཡང་ཡོད་དེ་དེ་ནི་འདོད་པ་ལ་འདོད་ཆགས་དང་མ་བྲལ་བ་
རྣམས་ཀྱི་ཟག་པ་དང་བཅས་པའི་ཚོར་བ་རྣམས་སོ། །དེ་གཉིས་ཀ་མ་
ཡིན་པ་ཡང་ཡོད་དེ་ཟག་པ་མེད་པའི་ཚོར་བ་རྣམས་སོ། །ཟང་ཟིང་
མེད་པའི་ཚོར་བ་གང་ཡིན་པ་དེ་ཉིད་མངོན་པར་འབྱུང་བ་བརྟེན་པ་་
ཡང་དེ་ཡིན་ནམ་ཞེ་ན་ཚིག་སྔ་མ་ལ་སྦྱར་རོ། །མངོན་པར་འབྱུང་བ་
རྟེན་པ་ཡིན་ལ་ཟང་ཟིང་མེད་པ་མ་ཡིན་པ་ཡང་ཡོད་དེ་འདོད་པ་ལ་་་
འདོད་ཆགས་དང་བྲལ་བའི་སོ་སོ་སྐྱེ་བོའི་ཚོར་བ་དང་སློབ་པ་ཆགས་་
བྲལ་རྣམས་ཀྱི་ཟག་པ་དང་བཅས་པའི་ཚོར་བ་རྣམས་སོ། །གཉིས་ཀ་
མ་ཡིན་པ་ཡང་ཡོད་དེ་འདོད་པ་ལ་འདོད་ཆགས་དང་མ་བྲལ་བའི་་་་་
ཟག་པ་དང་བཅས་པའི་ཚོར་བ་རྣམས་སོ། །
འདུ་ཤེས་ཀྱི་ཕུང་པོའི་རྣམ་གཞག་བསྟན་པ།
ཚོར་བའི་འོག་ཏུ་འདུ་ཤེས་ཀྱི་ཕུང་པོ་གཏན་ལ་འབེབས་པར་
བཞེད་ནས་འདུ་ཤེས་ཀྱི་ཕུང་པོའི་རྣམ་པར་བཞག་པ་གང་ཞེ་ན་ཞེས་་
གསུངས་སོ། །དེ་ལ་འདུ་ཤེས་ནི་གནས་དང་དམིགས་པའི་སྒོ་ནས་རྣམ་
པར་བཞག་གོ །རེ་ཞིག་གནས་ཀྱི་སྒོ་ནས་དབྱེ་ན་འདུ་ཤེས་ཀྱི་ཚོགས་
•132.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དྲུག་སྟེ་འདི་ལྟར། བདག་རྐྱེན་མིག་གི་འདུས་ཏེ་རེག་པ་ལས་བྱུང་བའི་
འདུ་ཤེས་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས་ཀྱི་་་་
བར་ཏེ་གོ་སླ་བར་ཟད་དོ། །དམིགས་པས་རྣམ་པར་བཞག་པ་ནི། གང་
གིས་མཚན་མ་དང་བཅས་པ་ཡང་ཡང་དག་པར་ཤེས་ཤིང་། ཞེས་པ་
ནས༑ ཅི་ཡང་མེད་པའི་སྐྱེ་མཆེད་ཀྱང་ཡང་དག་པར་ཤེས་པའོ། །ཞེས་
པའི་བར་ཏེ་བཤད་བྱའོ །དེ་ཉིད་འཆད་པ་ནི། མཚན་མ་དང་བཅས་
པའི་འདུ་ཤེས་ཞེས་གང་བརྗོད་པ་དེའི་རང་བཞིན་གང་ཞེ་ན། འདིར་
མཚན་མ་ནི་གསུམ་སྟེ་ཐ་སྙད་ཀྱི་མཚན་མ་དང་སྤྲོས་པའི་མཚན་མ་་་་་
དང་དམིགས་རྣམ་གསལ་བའི་མཚན་མའོ། །མཚན་མ་དང་པོས་
མཚན་མ་དང་བཅས་པའི་འདུ་ཤེས་ནི་མིང་དོན་གྱི་འབྲེལ་བའི་ཐ་་་་་་
སྙད་ལ་མི་མཁས་( ༥༧བ)པའི་འདུ་ཤེས་མ་གཏོགས་པ་གང་དེ་ལས་
གཞན་པ་མིང་དོན་གྱི་འབྲེལ་བའི་ཐ་སྙད་ལ་མཁས་པ་རྣམས་ཀྱི་འདུ་་
ཤེས་ཏེ་མིང་གི་སྒོ་ནས་དོན་ལ་བཀྲ་བར་འཛིན་པའི་ཕྱིར་རོ། །གཉིས་
པས་མཚན་མ་དང་བཅས་པ་ནི་གཟུགས་སོགས་སྤྲོས་པའི་མཚན་མ་་་
མེད་པ་ཆོས་ཀྱི་དབྱིངས་ལ་སྙོམས་པར་ཞུགས་པའི་འདུ་ཤེས་མ
གཏོགས་པ་གང་དེ་ལས་གཞན་པའི་འདུ་ཤེས་དེ་དག་གིས་ནི
གཟུགས་སོགས་འདུས་བྱས་ཀྱི་མཚན་མ་ཡོངས་སུ་གཅོད་པའི་ཕྱིར་རོ།།
གསུམ་པས་མཚན་མ་དང་བཅས་པའི་འདུ་ཤེས་ནི་སྲིད་པའི་རྩེ་མོ་ལ་་
སྙོམས་པར་ཞུགས་པའི་འདུ་ཤེས་མ་གཏོགས་པ་གང་དེ་ལས་གཞན་
པའི་འདུ་ཤེས་རྣམས་ཏེ་དམིགས་པ་དང་རྣམ་པ་གསལ་བར་ཡོངས་་་་་
སུ་གཅོད་པའི་ཕྱིར་རོ། །མཚན་མ་གསུམ་པོ་དེ་དག་དང་བྲལ་བའི་
• 133.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཚན་མ་མེད་པའི་འདུ་ཤེས་ཀྱང་གསུམ་ཡིན་ནོ། །དེ་ལ་ཐ་སྙད་ཀྱི་
མཚན་མ་མེད་པའི་འདུ་ཤེས་ནི་འདུ་ཤེས་གང་ཐ་སྙད་ཀྱི་མཚན་མ་་་་་
དང་བཅས་པའི་འདུ་ཤེས་མ་གཏོགས་པ་མིང་དོན་གྱི་འབྲེལ་བའི་རྗ་་་་
སྙད་ལ་མཁས་པའི་བྱིས་པ་ལ་སོགས་པའི་འདུ་ཤེས་ཏེ་དེ་དག་གིས་
གཟུགས་སོགས་ཀྱི་དོན་མཐོང་བ་ན་དོན་གྱི་བློ་འབྱུང་ཡང་འདི་་་་་་་་་་
གཟུགས་སོ་ཞེས་པ་ལ་སོགས་པ་མིང་གི་སྒོ་ནས་དོན་བཀྲ་བར་བྱེད་མི་
ནུས་པའི་ཕྱིར་རོ། །སྤྲོས་པའི་མཚན་མ་མེད་པའི་འདུ་ཤེས་ནི་འདུ་
ཤེས་གང་སྤྲོས་པའི་མཚན་བཅས་ཀྱི་འདུ་ཤེས་སུ་མ་གཏོགས་པ་ཆོས་་་
ཀྱི་དབྱིངས་ལ་སྙོམས་པར་ཞུགས་པའི་འདུ་ཤེས་ཏེ་དེས་ནི་སྤྲོས་པ་་་་
ཐམས་ཅད་དང་བྲལ་བའི་འགོག་པ་ལ་དམིགས་པར་སྤྲོས་པའི་མཚན་
མ་ཡོངས་སུ་གཅོད་པ་མེད་པའི་ཕྱིར་རོ། །དམིགས་རྣམ་གསལ་བའི་
མཚན་མ་མེད་པའི་འདུ་ཤེས་ནི་འདུ་ཤེས་གང་དམིགས་རྣམ་གསལ་་་
བའི་མཚན་མ་དང་བཅས་པའི་འདུ་ཤེས་སུ་མ་གཏོགས་པ་སྲིད་རྩེ་ལ་
སྙོམས་པར་ཞུགས་པའི་འདུ་ཤེས་རྣམས་ཏེ་དེ་དག་གི་དམིགས་རྣམ་་་
གསལ་(༥༨ན)བར་ཡོངས་སུ་གཅོད་པར་མི་ནུས་པའི་ཕྱིར་རོ། །དེ་
ལྟར་ན་མཚན་མ་མེད་པའི་འདུ་ཤེས་འདི་དག་ཀྱང་མཚན་མ་གཏན་་་
ཡོངས་སུ་མི་གཅོད་པ་ནི་མ་ཡིན་ཏེ་འདུ་ཤེས་མ་ཡིན་པར་ཐལ་བའི་་་་་
ཕྱིར་རོ། །དེ་བས་ན་མཚན་མ་ཅུང་ཟད་ཞེན་པ་ལ་མཚན་མ་མེད་པ་
ཞེས་བྱ་སྟེ་བུ་མོ་ལྟོ་མེད་མ་ཞེས་པ་བཞིན་ནོ། །ཆུང་ངུའི་འདུ་ཤེས་ནི་
འདུ་ཤེས་གང་གིས་འདོད་པའི་ཁམས་ཡོངས་སུ་ཤེས་པ་སྟེ་འདོད་པ་་་
ནི་ཉོན་མོངས་པ་མང་བ་དང་ཚེ་ཐུང་བ་ལ་སོགས་པས་ངན་པའི་ཕྱིར་
134.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རོ༑ །རྒྱ་ཆེན་པོའི་འདུ་ཤེས་ནི་འདུ་ཤེས་གང་གིས་གཟུགས་ཀྱི་ཁམས་
ཤེས་པ་སྟེ་འདོད་པ་ལ་ལྟོས་ཏེ་ཚེ་རིང་བ་དང་ཉོན་མོངས་པ་ཤས་་
ཆུང་བ་ལ་སོགས་པས་མཆོག་ཏུ་གྱུར་པའི་ཕྱིར་རོ། །ཚད་མེད་པའི་
འདུ་ཤེས་ནི་འདུ་ཤེས་གང་གིས་ནམ་མཁའ་མཐའ་ཡས་སྐྱེ་མཆེད
དང་རྣམ་ཤེས་མཐའ་ཡས་སྐྱེ་མཆེད་ཤེས་པ་སྟེ་དམིགས་རྣམ་མཐའ་་་་
ཡས་སོ་ཞེས་ཡོངས་སུ་གཅོད་པའི་ཕྱིར་རོ། །ཅི་ཡང་མེད་པའི་འདུ་
ཤེས་ནི་འདུ་ཤེས་གང་གིས་ཅི་ཡང་མེད་པའི་སྐྱེ་མཆེད་ཤེས་པ་སྟེ
བཟུང་བྱ་ཅི་ཡང་མེད་དོ་ཞེས་ཡོངས་སུ་གཅོད་པའི་ཕྱིར་རོ། །འདོད་
པའི་ཁམས་སོགས་ལ་དམིགས་པ་འདི་ཡང་རང་སའི་འདུ་ཤེས་ཀྱི་་་་་་་
དབང་དུ་བྱས་པར་རིག་པར་བྱའོ། །འདུ་ཤེས་ལས་གཞན་པའི་སེམས་
དང་སེམས་བྱུང་དག་ལ་ཡང་ཇི་སྐད་བཤད་པའི་མཚན་མ་དང་་་་་་་་་
བཅས་པ་དང་མཚན་མ་མེད་པ་དང་འདོད་པའི་ཁམས་ལ་སོགས་ལ་་་
དམིགས་པ་ཡོད་པ་མ་ཡིན་ནམ་ཇི་ལྟར་ན་འདུ་ཤེས་ཁོ་ན་ལ་དེ་དང་་་
དེར་དབྱེ་ཞེ་ན། ཇི་སྐད་བཤད་པའི་མཚན་མ་དང་འདོད་པའི་ཁམས་
ལ་སོགས་པའི་མཚན་མ་ནི་འདུ་ཤེས་ཁོ་ནས་ཤེས་པ་ཡིན་ཏེ་འདུ་ཤེས་
མཚན་མ་ཡོངས་སུ་གཅོད་པས་རབ་ཏུ་ཕྱེ་བའི་ཕྱིར་རོ། །དེའི་ཕྱིར་
འདུ་ཤེས་ཁོ་ན་ལ་མཚན་མ་དང་བཅས་པ་ལ་སོགས་པ་དེ་དང་དེར་་་་
དབྱེ་བ་ཡིན་གྱི་གཞན་ལ་ནི་མ་ཡིན་ནོ། །
འདུ་བྱེད་ཀྱི་ཕུང་པོའི་རྣམ་གཞག་བསྟན་པ།
འདུ་ཤེས་ཀྱི་ཕུང་པོའི་འོག་ཏུ་འདུ་བྱེད་ཀྱི་ཕུང་པོ་རྣམ་པར་
·135.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཏན་( ༥༨བ) ལ་དབབ་པར་དགོངས་ནས་འདུ་བྱེད་ཀྱི་ཕུང་པོའི་་་
རྣམ་པར་བཞག་པ་གང་ཞེ་ན་ཞེས་དྲིས་སོ། །འདི་མདོར་བསྟན་པ་
དང་རྒྱས་པར་བཤད་པ་གཉིས་ལས། རེ་ཞིག་མདོར་བསྟན་པ་ནི་
སེམས་པའི་ཚོགས་དྲུག་སྟེ་འདི་ལྟར། མིག་གི་འདུས་ཏེ་རེག་པ་ལས་
བྱུང་བའི་སེམས་པ་དང་། ཞེས་པ་ལ་སོགས་པ་སྨོས་སོ། །ཚོར་བ་དང་
འདུ་ཤེས་མ་གཏོགས་པའི་སེམས་ལས་བྱུང་བ་ཐམས་ཅད་དང་། ལྡན་
པ་མ་ཡིན་པའི་འདུ་བྱེད་རྣམས་ཀྱང་འདུ་བྱེད་ཀྱི་ཕུང་པོ་མ་ཡིན་ནམ་
གང་གིས་ན་འདུ་བྱེད་ཀྱི་ཕུང་པོ་སྟོན་པ་ན་སེམས་པ་ཉི་ཚེ་བ་སྨོས་པ་་
ཅི་ཞེ་ན། གཞན་དག་ལས་སེམས་པ་གཙོ་བོ་ཡིན་པའི་ཕྱིར་རོ། །ཅིའི་
ཕྱིར་ཞེ་ན། འདི་ཉིད་འདུ་བྱེད་གཞན་གྱི་སྔོན་དུ་འགྲོ་བའི་ཕྱིར་ཏེ་
འདི་ལྟར། སེམས་པ་གང་གིས་དད་པ་ལ་སོགས་པ་དགེ་བའི་ཕྱིར་ཡང་
སེམས་ཡུལ་ལ་མངོན་པར་འདུ་བྱེད་ཅིང་སེམས་པར་བྱེད། འདོད་
ཆགས་ལ་སོགས་པ་ཀུན་ནས་ཉོན་མོངས་པ་རྣམས་ཀྱི་ཕྱིར་ཡང
སེམས་ཡུལ་ལ་གཡོ་ཞིང་སེམས་པར་བྱེད། གནས་སྐབས་ཀྱི་བྱེ་བྲག་
ལྡན་པ་མ་ཡིན་པའི་འདུ་བྱེད་རྣམས་ལ་ཡང་སེམས་གཡོ་བར་བྱེད
ཅིང་སེམས་པར་བྱེད་པའི་ཕྱིར་རོ། །ཚུལ་དེ་ལྟ་ན་གང་གིས་སེམས་
ཡུལ་ལ་མངོན་པར་འདུ་བྱེད་པ་སེམས་པ་འདི་དང༌། གང་གི་དོན་དུ་
སེམས་མངོན་པར་འདུ་བྱེད་པ་ཚོར་བ་དང་འདུ་ཤེས་མ་གཏོགས་པ་་་
དེ་ལས་གཞན་པའི་དགེ་བ་དང་ཀུན་ནས་ཉོན་མོངས་པའི་སེམས་་་་་་
ལས་བྱུང་བའི་ཆོས་རྣམས་དང་། སེམས་མངོན་པར་འདུ་བྱེད་པའི་
གནས་སྐབས་ཀྱི་བྱེ་བྲག་གང་ཡིན་པ་སེམས་དང་ལྡན་པ་མ་ཡིན་པའི་་
136.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདུ་བྱེད་ཀྱིས་བསྡུས་པའི་ཆོས་རྣམས་ནི་འདུ་བྱེད་ཀྱི་ཕུང་པོ་ཞེས་་
བྱའོ༑ །ཅིའི་ཕྱིར་ཚོར་བ་དང་འདུ་ཤེས་འདུ་བྱེད་ཀྱི་ཕུང་པོར་མ་
གཏོགས་ཤེ་ན། ཕུང་པོ་ལོགས་པར་སྨོས་པའི་ཕྱིར་རོ། །ཅིའི་ཕྱིར་ཕུང་
པོ་ལོགས་པར་བཞག་ཅེ་ན།། ཚོར་བ་ནི་ལས་འབྲས་ཀྱི་རྣམ་སྨིན་མྱོང་
བ་པོ་ཡིན་པ་དང་འདུ་ཤེས་ནི་མཐོང་ཐོས་སོགས་ཀྱི་དོན་ལ་ཐ་སྙད་་་
( ༥༩ན)འདོགས་པ་པོ་ཡིན་པས་བདག་ཏུ་འཛིན་པའི་གཞི་ཡིན
པའི་ཕྱིར་རོ།།
མཚུངས་ལྡན་གྱི་འདུ་བྱེད་བསྟན་པ།
རྒྱས་པར་བཤད་པ་ལ་མཚུངས་པར་ལྡན་པའི་འདུ་བྱེད་དང་། མི་
ལྡན་པའི་འདུ་བྱེད་བཤད་པ་གཉིས་ལས། དང་པོ་ལ་ཡང་མིང་གི་སྒོ་
ནས་མདོར་བསྟན་པ་ནི། འདུ་བྱེད་ཀྱི་ཕུང་པོར་གཏོགས་པའི་སེམས་
ལས་བྱུང་བ་དེ་དག་ཀྱང་གང་ཞེ་ན་སེམས་པ་ནས་དཔྱོད་པའི་མཐར་་
ཐུག་པས་ཏེ། འདི་དག་ནི་སུམ་ཅུ་པར། ཀུན་ཏུ་འགྲོ་དང་བྱེ་བྲག་ངེས།།
སེམས་ལས་བྱུང་བའི་དགེ་བ་དང༌། །དེ་བཞིན་ཉོན་མོངས་ཉེ་ཉོན་
མོངས༑ །ཞེས་གསུངས་པ་ལྟར་སྡེ་ཚན་དྲུག་ཏུ་འགྱུར་ཏེ་འདི་ལྟར།
ཀུན་ཏུ་འགྲོ་བ་དང་། ཡུལ་སོ་སོར་ངེས་པ་དང་། དགེ་བ་དང༌། ཉོན་
མོངས་པ་དང་། ཉེ་བའི་ཉོན་མོངས་པ་དང༌། གཞན་དུ་ཡང་འགྱུར་
བའོ༑ །དེ་ལ་སེམས་པ་དང་ཡིད་ལ་བྱེད་པ་དང་རེག་པ་དང་འདུ་ཤེས་
དང་ཚོར་བ་རྣམས་ནི་ཀུན་ཏུ་འགྲོ་བ་ཞེས་བྱ་སྟེ་འདི་དག་ནི་སེམས་་་་་
ཀུན་དང་མཚུངས་པར་ལྡན་པའི་ཕྱིར་ཏེ་འདི་ལྟར། ལྔ་པོ་འདི་ལས་
· 137·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གང་ཡང་རུང་བ་ཞིག་མེད་ན་ཡང་སེམས་ཀྱི་ཡུལ་འཛིན་པའི་བྱ་བ་མི་
རྫོགས་པའི་ཕྱིར་དང་ཡུལ་མི་འཛིན་པ་ཡང་སེམས་སུ་མི་རུང་བའི་་་་་་
ཕྱིར་རོ། །དེ་ཡང་འདི་ལྟར། སེམས་མེད་ན་སེམས་ཡུལ་ལ་གཡོ་བར་
ཡང་མི་འགྱུར་ན་དེས་ཡུལ་འཛིན་པ་ལྟ་ཅི་སྨོས་ཏེ་དེའི་ཕྱིར་སེམས་པ་
ནི་ཀུན་ཏུ་འགྲོ་བ་ཉིད་དོ། །ཡིད་ལ་བྱེད་པ་མེད་པར་སེམས་རང་གི་
དམིགས་པ་ངེས་པ་ལ་འཇུག་པར་མི་འགྱུར་ཏེ་དམིགས་པ་ངེས་པ་ལ་་
སེམས་གཏོང་བར་བྱེད་པ་ནི་ཡིད་ལ་བྱེད་པའི་ལས་ཡིན་པའི་ཕྱིར་རོ།།
དེའི་ཕྱིར་ཡིད་ལ་བྱེད་པ་ནི་ཀུན་ཏུ་འགྲོ་བ་ཉིད་དོ། །རེག་པ་མེད་ན་
ཡུལ་དབང་རྣམ་ཤེས་གསུམ་འདུས་པ་མེད་པར་འགྱུར་ཏེ་གསུམ
འདུས་པ་ཡང་རེག་པ་ལ་འཁྲུལ་བ་མེད་པའི་ཕྱིར་རོ། །དེའི་ཕྱིར་རེག་
པ་ཡངང་ཀུན་ཏུ་འགྲོ་བ་ཉིད་དོ། །ཚོར་བ་མེད་ན་མྱོང་བ་མེད་ལ་མྱོང་
བ་མེད་ན་ཡང་ཡུལ་རིག་པའི་ཐ་སྙད་མི་འཇུག་ལ་ཡུལ་མི་རིག་པ་་་
ཡང་སེམས་སུ་མི་རུང་བས་དེའི་( ༥༩བ) ཕྱིར་ཚོར་བ་ཡང་ཀུན་ཏུ
འགྲོ་བ་ཉིད་དོ། །འདུ་ཤེས་མེད་ན་ཡུལ་གྱི་ཐུན་མོང་མ་ཡིན་པའི་
མཚན་མ་མི་ཤེས་ལ་དེ་མ་ཤེས་པར་ཡང་ཡུལ་འདི་ལྟ་བུ་ཞིག་རིག་གོ་་་
ཞེས་བརྗོད་པར་མི་ནུས་པས་དེའི་ཕྱིར་འདུ་ཤེས་ནི་ཀུན་ཏུ་འགྲོ་བ་་་་་
ཉིད་དོ། །འདུན་པ་དང་དྲན་པ་དང་མོས་པ་དང་ཏིང་ངེ་འཛིན་དང་
ཤེས་རབ་རྣམས་ལ་ནི་ཡུལ་སོ་སོར་ངེས་པ་ཞེས་བྱ་སྟེ་འདི་དག་ནི་
ཡུལ་བྱེ་བྲག་ཅན་ཁོ་ན་ལ་འཇུག་གི་ཀུན་ལ་མི་འཇུག་པའི་ཕྱིར་ཏེ
འདི་ལྟར། འདུན་པ་ནི་འདོད་བྱའི་དངོས་པོ་ཁོ་ན་ལ་འཇུག་པས་དེའི་
ཕྱིར་ཡུལ་ངེས་པ་ཡིན་ནོ། །དྲན་པ་ནི་ལྔར་ཉམས་སུ་མྱོང་བ་ཁོ་ན་ལ་
•·138.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འཇུག་པས་དེའི་ཕྱིར་ཡུལ་ངེས་པ་ཡིན་ནོ། །མོས་པ་ནི་སྒྲོ་འདོགས་
ཆོད་ཅིང་ངེས་པའི་དངོས་པོ་ཁོ་ན་ལ་འཇུག་པས་དེའི་ཕྱིར་ཡུལ་ངེས་་
པ་ཡིན་ནོ། །ཏིང་ངེ་འཛིན་དང་ཤེས་རབ་ནི་ཡོན་ཏན་དང་ལྡན་པའི་
སྐྱོན་དང་ལྡན་པར་བརྟག་པར་བྱ་བའི་དངོས་པོ་ཁོ་ན་ལ་འཇུག་པས་་
དེའི་ཕྱིར་ཡུལ་ངེས་པ་ཡིན་ནོ། །དད་པ་དང་ངོ་ཚ་ཤེས་པ་ནས་རྣམ་
པར་མི་འཚེ་བའི་བར་བཅུ་གཅིག་ནི་དགེ་བ་ཡིན་ཏེ་རང་བཞིན་གྱི་ཁ་
ན་མ་ཐོ་བ་མེད་ཅིང་རྣམ་པར་བྱང་བའི་ངོ་བོ་ཡིན་པའི་ཕྱིར་རོ། །ཡང་
ན་མ་དད་པ་ལ་སོགས་པའི་གཉེན་པོར་གྱུར་པ་དང་དགེ་བའི་རྩ་བ་་་
དང་མཚུངས་པར་ལྡན་པའི་ཕྱིར་ཞེས་ཀྱང་འཆད་དོ། །འདོད་ཆགས་
ནས་ལྟ་བའི་བར་དྲུག་ནི་ཉོན་མོངས་པ་ཞེས་བྱ་སྟེ་སེམས་ཉོན་མོངས་་
པར་བྱེད་པའི་ཕྱིར་རོ། །ཁྲོ་བ་ནས་རྣམ་པར་གཡེང་བའི་བར་ཉི་ཤུ་ནི་
ཉེ་བའི་ཉོན་མོངས་པ་ཞེས་བྱ་སྟེ་སེམས་ཉེ་བར་ཉོན་མོངས་པར་བྱེད་་
པའི་ཕྱིར་རོ། །འདིར་ཉོན་མོངས་པ་དང་ཉེ་བའི་ཉོན་མོངས་པ་དག་
ལ་བྱེ་བྲག་ཅི་ཞིག་ཡོད་ཅེ་ན། ཉོན་མོངས་པ་དག་ནི་རེ་རེས་ཀྱང་སྒོ་དུ་
མ་ནས་སེམས་ཉེ་བར་ཉོན་མོངས་པར་བྱེད་པ་ཡིན་ལ་ཉེ་བའི་ཉོན་་་་་
མོངས་པ་རྣམས་ནི་རྣམ་པ་གང་རུང་རེ་རེའི་སྒོ་ནས་སེམས་ཉེ་བར་
ཉོན་མོངས་པར་བྱེད་པ་ཡིན་གྱི་སྒོ་དུ་མ་ནས་ནི་མ་ཡིན་པའོ། །དེ་ཡང་
འདི་ལྟར། ཉོན་མོངས་པ་དག་ནི་ཞེ་སྡང་ལྟ་བུ་གཅིག་གིས་ཀྱང་ཁྲོ་
(༦༠ན)བ་དང་ཁོན་དུ་འཛིན་པ་ལ་སོགས་པ་སྒོ་དུ་མ་ནས་སེམས་་་
ཉེ་བར་ཉོན་མོངས་པར་བྱེད་ལ། འདོད་ཆགས་ཀྱིས་ཀྱང་སེར་སྣ་དང་
རྒྱགས་པ་ལ་སོགས་སྒོ་དུ་མ་ནས་སེམས་ཉེ་བར་ཉོན་མོངས་པར་བྱེད་་
•139.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ༑ ཉེ་བའི་ཉོན་མོངས་པ་རྣམས་ནི་ཁྲོ་བ་ལྟ་བུས་ཀྱང་རྣམ་པ་དེ་ཉིད་
ཀྱི་སྒོ་ནས་སེམས་ཉེ་བར་ཉོན་མོངས་པར་བྱེད་ཀྱི་རྣམ་པ་གཞན་གྱིས་་
མ་ཡིན་ལ། དེ་བཞིན་དུ་ཉེ་བའི་ཉོན་མོངས་གཞན་རྣམས་ཀྱང་རྣམ་པ་
རེ་རེའི་སྒོ་ནས་སེམས་ཉེ་བར་ཉོན་མོངས་པར་བྱེད་པ་འབའ་ཞིག་་་
ཡིན་ནོ། །དེ་ལྟར་ན་ཉོན་མོངས་པ་རྣམས་ནི་རང་རང་གི་ཆ་ལ་
བཏགས་པའི་ཉེ་བའི་ཉོན་མོངས་པ་རྣམས་ཀྱིས་སེམས་ཉེ་བར་ཉོན་་་་་
མོངས་པར་བྱེད་པའི་གནས་སྐབས་ཀུན་ལ་ཁྱབ་པའི་ཕྱིར་སྤྱི་ཡིན་ལ།
ཉེ་བའི་ཉོན་མོངས་པ་རྣམས་ནི་རང་རང་གི་གནས་སྐབས་ལས་་
གཞན་ལ་རྗེས་སུ་མི་འགྲོ་བའི་ཕྱིར་བྱེ་བྲག་ཡིན་ནོ། །གཉིད་ལ་སོགས་
པ་བཞི་ནི་གྲོགས་ཀྱི་དབང་གིས་དགེ་མི་དགེ་ལུང་མ་བསྟན་གསུམ་
གང་དུ་འགྱུར་བའི་ཕྱིར་གཞན་འགྱུར་ཞེས་བྱའོ། །དེ་ལྟར་ན་སེམས་
ལས་བྱུང་བ་རྣམས་ནི་མདོར་བསྡུ་ན་ལྔ་བཅུ་རྩ་གཅིག་པོ་འདི་ཉིད་དུ་
འགྱུར་རོ། །མདོ་དང་བསྟན་བཅོས་གཞན་ལས་བསྟན་པའི་སེམས་
བྱུང་གི་ཁྱད་པར་གཞན་རྣམས་ཀྱང་མིང་མི་འདྲ་བ་ཙམ་ལས་མཚན་་་
ཉིད་ལ་དཔྱད་ན་འདི་དག་ཏུ་མ་འདུས་པ་མེད་དོ་ཞེས་བྱ་བར
དགོངས་ནས་ལྔ་བཅུ་རྩ་གཅིག་པོ་འདི་ཙམ་ཞིག་བསྟན་བཅོས་སུ་་་་་་་་
གཏན་ལ་འབེབ་པར་མཛད་དོ། །འདི་དག་རྣམས་ལ་མཚུངས་པར་
ལྡན་པའི་འདུ་བྱེད་ཅེས་བྱ་ན་ཅིའི་ཕྱིར་མཚུངས་པར་ལྡན་པ་ཞེས་བྱ་་
ཞེ་ན། སེམས་དང་རྣམ་པ་ལྔས་མཚུངས་པར་ལྡན་པའི་ཕྱིར་རོ། །རྣམ་
པ་ལྔ་གང་ཞེ་ན། རྟེན་དང་དམིགས་པ་དང་རྣམ་པ་དང་དུས་དང་
རྫས་མཚུངས་པའོ། །སེམས་གང་ལ་བརྟེན་པའི་དབང་པོ་དེ་ཉིད་ལ་
.140.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེའི་འཁོར་གྱི་སེམས་བྱུང་རྣམས་ཀྱང་བརྟེན་པས་དེའི་ཕྱིར་རྟེན་་་་
མཚུངས་(༦༠བ) པ་ཞེས་བྱའོ། །སེམས་ཡུལ་གང་ལ་དམིགས་པ་དེ་
ཉིད་ལ་དེའི་འཁོར་སེམས་ལས་བྱུང་བ་ཡང་དམིགས་པས་དེའི་ཕྱིར་་་
དམིགས་པ་མཚུངས་པ་ཞེས་བྱའོ། །སེམས་ཀྱི་རྣམ་པ་ཅི་འདྲ་བ་སེམས་
ལས་བྱུང་བ་རྣམས་ཀྱི་རྣམ་པ་ཡང་དེ་འདྲ་བ་ཡིན་པས་དེའི་ཕྱིར་རྣམ་
པ་མཚུངས་པ་ཞེས་བྱའོ། །སེམས་དང་དེའི་སེམས་ལས་བྱུང་བ་དག་སྐྱེ་
བ་དང་གནས་པ་དང་འགག་པའི་དང་གཅིག་ཡིན་པས་དུས་མཚུངས་
པ་ཞེས་བྱའོ། །སེམས་གཅིག་གི་འཁོར་དུ་སེམས་བྱུང་རྣམས་ཀྱང་
རིགས་མཐུན་གཅིག་སྐྱེའི་མང་པོ་མ་ཡིན་པས་དེའི་ཕྱིར་རྫས་མཚུངས་
ཞེས་བྱས་སོ། །།དེ་ལྟར་ན་སེམས་ཀྱང་སེམས་ལས་བྱུང་བ་རྣམས་དང་
ཇི་སྐད་བཤད་པའི་རྣམ་པ་ལྔ་པོ་དག་གིས་མཚུངས་པར་ལྡན་པ་མ་
ཡིན་ནམ་གང་གིས་ན་སེམས་ལས་བྱུང་བ་རྣམས་སེམས་དང་རྣམ་པ་་་་
ལྔས་མཚུངས་པར་ལྡན་པས་སེམས་ཀྱི་རྗེས་སུ་འབྲང་བ་ཞེས་བྱ་ལ་
སེམས་རྣམས་ནི་སེམས་ལས་བྱུང་བ་དག་གི་རྗེས་སུ་འབྲང་བ་ཞེས་མི་་
བརྗོད་ཅེ་ན་སྨྲས་པ། སེམས་རྣམས་ནི་རྟེན་སོ་སོར་ངེས་པ་ཡོད་པ་
ཡིན་ཏེ་འདི་ལྟར། མིག་གི་རྣམ་པར་ཤེས་པ་ནི་མིག་གི་དབང་པོ་ལ་
བརྟེན་ལ། དེ་བཞིན་དུ་ཡིད་ཀྱི་ཤེས་པ་ནི་ཡིད་དབང་ལ་བརྟེན་པའི་
བར་རོ། །དེ་ལྟར་དུ་སེམས་ལས་བྱུང་བ་རྣམས་ལ་ནི་རྟེན་སོ་སོར་ངེས་
པ་མེད་དེ་སེམས་ལས་བྱུང་བ་གཅིག་ཀྱང་རྐྱེན་གྱི་དབང་གིས་དབང
པོ་ཀུན་ལ་བརྟེན་པའི་ཕྱིར་རོ། །དེ་ལྟར་ན་རྣམ་པར་ཤེས་པ་རྣམས་ནི་
རྟེན་སོ་སོར་ངེས་པའི་ཕྱིར་རང་གི་ཐུན་མོང་མ་ཡིན་པའི་རྟེན་ལ་་་་་་་
·141·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བརྟེན་པས་རང་དབང་བའི་རྟེན་ཡོད་ལ། སེམས་ལས་བྱུང་བ་རྣམས་
ནི་དེ་ལྟ་མ་ཡིན་པས་རང་དབང་བའི་རྟེན་མེད་ལ་དེའི་ཕྱིར་སེས་་་་་
རྣམས་ནི་རང་གི་གནས་ལ་བརྟེན་པ་ཡིན་གྱི་སེམས་ལས་བྱུང་བའི་་་་་་
གནས་ལ་བརྟེན་པ་མ་ཡིན་པས་རྟེན་གྱི་སྒོ་ནས་(༦༡ན)སེམས་ལས་
བྱུང་བའི་རྗེས་སུ་འབྲང་བ་མ་ཡིན་ལ། སེམས་བྱུང་རྣམས་ནི་རང་གང་
གི་འཁོར་དུ་སྐྱེས་པའི་སེམས་དེའི་གནས་ལ་བརྟེན་པ་ཡིན་པས་དེའི་་་
ཕྱིར་རྟེན་མཚུངས་པའི་སྒོ་ནས་ཀྱང་སེམས་ཀྱི་རྗེས་སུ་འབྲང་བ་ཞེས་་་
བྱའོ༑།དེ་བཞིན་དུ་རྣམ་པར་ཤེས་པ་རྣམས་ནི་དམིགས་པ་སོ་སོར་
ངེས་པའི་ཕྱིར་རང་དབང་བའི་ཡུལ་ལ་དམིགས་པ་ཡིན་གྱི་སེམས་་་་་་་
ལས་བྱུང་བ་དག་གི་ཡུལ་ལ་དམིགས་པ་མ་ཡིན་ལ་སེམས་ལས་བྱུང་ང་
དག་ལ་ནི་དམིགས་པ་སོ་སོར་ངེས་པ་མེད་པས་རང་དབང་བའི་ཡུལ་་
མེད་ལ་དེའི་ཕྱིར་སེམས་གང་ལ་དམིགས་པའི་ཡུལ་དེ་ཉིད་ལ
དམིགས་པས་དམིགས་པ་མཚུངས་པའི་སྒོ་ནས་ཀྱང་སེམས་ཀྱི་རྗེས་སུ་
འབྲང་བ་ཡིན་ནོ། །རྣམ་པར་ཤེས་པ་རྣམས་ནི་དམིགས་པ་སོ་སོར་
ངེས་པས་དེའི་ཕྱིར་རྣམ་པ་ཡང་སོ་སོར་ངེས་པ་ཡིན་ལ་སེམས་ལས་་་་
བྱུང་བ་དག་ལ་ནི་དམིགས་པ་མ་ངེས་པས་རྣམ་པ་ཡང་མཐའ་གཅིག་
ཏུ་ངེས་པ་མེད་ལ་དེའི་ཕྱིར་སེམས་ཀྱི་རྣམ་པའི་རྗེས་སུ་འབྲང་བ་ཡིན་
གྱི་སེམས་ནི་སེམས་ལས་བྱུང་བའི་རྣམ་པའི་རྗེས་སུ་འབྲང་བ་མ་ཡིན་་
ནོ༑ །རྣམ་པ་མཚུངས་པའི་དབང་དུ་བྱས་ནས་དེ་སྐད་བཤད་ཀྱི་གཞན་
དུ་ན་སེམས་ལས་བྱུང་བ་རྣམས་སེམས་ཀྱི་རྣམ་པའི་རྗེས་སུ་མི་འབྲང་་
བར་བཤད་ཀྱང་ཉེས་པ་མེད་དེ། རྣལ་འབྱོར་སྤྱོད་པའི་ས་ལ་སོགས་
·142·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་སེམས་དང་སེམས་ལས་བྱུང་བ་རྣམས་དམིགས་པ་གཅིག་ལ་རྣམ་
པ་མི་འདྲ་བ་དུ་མ་ཡོངས་སུ་གཅོད་པར་ཡང་བཤད་པའི་ཕྱིར་རོ། །
རྣམ་པར་ཤེས་པ་རྣམས་ནི་རྒྱུད་གཅིག་ལ་རིགས་མཐུན་རེ་རེ་ཁོ་ན་སྐྱེ་
བས་རྫས་ངེས་པ་ཡིན་གྱི་སེམས་ལས་བྱུང་བ་དག་ནི་མ་ཡིན་ཏེ་རྣམ་་་་
ཤེས་རིགས་མི་མཐུན་དུ་མ་ཅིག་ཅར་སྐྱེ་བ་ན་དེ་དག་གི་འཁོར་དུ་་་
ཚོར་བ་ལ་སོགས་པའི་སེམས་བྱུང་དུ་མ་ཡང་འབྱུང་བའི་ཕྱིར་རོ།
དེའི་ཕྱིར་སེམས་ལས་བྱུང་བ་དག་ནི་དུས་དང་རྫས་ངེས་པས་ཀྱང
(༦༡བ) སེམས་ཀྱི་རྗེས་སུ་འབྲང་བ་ཡིན་ནོ། །དེ་ལྟ་ན་སེམས་ལས་
བྱུང་བ་རྣམས་ནི་རྟེན་མཚུངས་པ་ལ་སོགས་པ་རྣམ་པ་ལྔའི་སྒོ་ནས་་་་་
སེམས་ཀྱི་རྗེས་སུ་འབྲང་བ་ཡིན་གྱི་སེམས་རྣམས་ནི་སེམས་ལས་བྱུང་་་
བ་དག་གི་རྗེས་སུ་འབྲང་བ་མ་ཡིན་ནོ་ཞེས་བྱ་བར་ཁོང་དུ་ཆུད་པར་་་
བྱའོ༑།
ད་ནི་སེམས་ལས་བྱུང་བ་འདི་དག་རྣམ་ཤེས་གང་གི་འཁོར་དུ་་་་་་་་
གང་འབྱུང་བ་དེ་དཔྱད་པར་བྱའོ། །དེ་ལ་རྣམ་པར་ཤེས་པའི་ཚོགས་
བརྒྱད་ལ་ཀུན་གཞི་དང་ཉོན་མོངས་པ་ཅན་གྱི་ཡིད་ཀྱི་འཁོར་དུ་་་་་་
སེམས་ལས་བྱུང་བ་དུ་ཞིག་འབྱུང་བ་ནི་དེ་དག་ཉིད་གཏན་ལ་
འབེབས་པའི་ཐད་དུ་འཆད་པར་འགྱུར་རོ། །དེ་བས་ན་རྣམ་ཤེས་དྲུག་
གི་འཁོར་དུ་གང་འབྱུང་བ་དེ་དཔྱད་དོ། །དེ་ལས་རྣམ་པར་ཤེས་པའི་
ཚོགས་ལྔའི་འཁོར་དུ་འབྱུང་བའི་སེམས་ལས་བྱུང་བ་ནི་གཉིས་ཏེ
མཐུན་པར་རྟོགས་པའི་མཚུངས་པར་ལྡན་པ་དང་ལྷན་ཅིག་འབྱུང་་་་་
བའི་མཚུངས་པར་ལྡན་པའོ། །དེ་ལ་དབང་པོའི་རྣམ་པར་ཤེས་པ་
•143.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱི་མཐུན་པར་རྟོགས་པའི་མཚུངས་པར་ལྡན་པའི་སེམས་ལས་་
བྱུང་བ་རྣམས་ནི་སེམས་པ་ལ་སོགས་པའི་ཀུན་ཏུ་འགྲོ་བ་ལྔ་ཁོ་ན་་་་་་་
ཡིན་གྱི་གཞན་ནི་མ་ཡིན་ནོ་ཞེས་བྱ་བ་དེ་ཁོ་བོས་ལུང་དང་རིགས་པ་་་
ལས་རྟོགས་པ་ཡིན་ནོ། །དེ་ལ་རེ་ཞིག་ལུང་ནི་རྣལ་འབྱོར་སྤྱོད་པའི་
སར་དབང་ཤེས་ལྔའི་གྲོགས་སྟོན་པ་ན། གྲོགས་གང་ཞེ་ན། དེ་དང་
ལྷན་ཅིག་འབྱུང་ཞིང་མཚུངས་པར་ལྡན་པར་སེམས་ལས་བྱུང་བའི་་་་་་
ཆོས་རྣམས་ཏེ། འདི་ལྟ་སྟེ། ཡིད་ལ་བྱེད་པ་དང་རེག་པ་དང་ཚོར་བ་
དང་འདུ་ཤེས་དང་སེམས་པའོ། །ཞེས་བཤད་པའི་ཕྱིར་རོ། །རིག་པ་ནི་
འདི་ལྟར། དབང་པོ་རྣམ་པར་ཤེས་པ་རྣམས་ནི་ངོ་བོ་ཉིད་ཀྱིས་རྣམ་
པར་རྟོག་པ་ཡིན་ལ་ཡུལ་ངེས་པ་དང་དགེ་བ་དང་ཉོན་མོངས་དང་ཉེ་
བའི་ཉོན་མོངས་པ་ལ་སོགས་པ་སེམས་ལས་བྱུང་བ་ལྷག་མ་རྣམས་ནི་་
ཕལ་ཆེར་རྟོག་ཅིང་འཇལ་ལ་ངེས་པའི་རྣམ་པ་ཅན་ཡིན་པའི་ཕྱིར་རོ།
ཇི་ལྟར་ན་རྟོག་( ༦༢ ན)ཅིང་འཇལ་བ་ལ་སོགས་པའི་རྣམ་པ་ཅན་་་
ཡིན་ཞེ་ན། དེ་ནི་རང་རང་གི་མཚན་ཉིད་ལ་ཚུལ་བཞིན་དུ་དཔྱད་པ་
ལས་ཤེས་པར་འགྱུར་ཏེ་རེ་རེ་ནས་དཔྱད་ན་མང་བར་འགྱུར་བའི
ཕྱིར་མི་སྤྲོ་ལ། ཆེ་ལོང་ཙམ་བསྟན་ན་འདོད་བྱའི་དངོས་པོར་རྟོག་པ་
མེད་པར་ནི་དེ་ལ་འདུན་པ་མེད་དོ། །འདིའོ་ཞེས་མཐའ་གཅིག་ཏུ་
ངེས་པ་མེད་པར་ཡང་མོས་པ་མེད་དོ། །སྔར་མྱང་བའི་དོན་ལ་རྟོག་པ་
མེད་པར་ཡང་དེ་ཡིད་ཀྱི་བརྗོད་པའི་དྲན་པ་མེད་དོ། །སྐྱོན་དང་ཡོན་
ཏན་སོ་སོར་རྣམ་པས་འབྱེད་པ་མེད་པར་ཡང་སྐྱོན་དང་ལྡན་པའམ་་་
ཡོན་ཏན་དང་ལྡན་པར་བརྟག་པར་བྱ་བའི་དངོས་པོ་ལ་དམིགས་་་་་་་
•·144·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཏིང་ངེ་འཛིན་དང་ཤེས་རབ་མེད་དོ། །དེའི་ཕྱིར་ཡུལ་སོ་སོར་
ངེས་པ་དག་ནི་རྟོག་ཅིང་འཇལ་བའི་རྣམ་པ་ཅན་ཡིན་ནོ་ཞེས་བྱ་བར་
ངེས་སོ། །དད་པ་ལ་སོགས་པའི་དགེ་བ་དག་ཀྱང་ངེས་པའི་རྣམ་པ་
ཅན་ཡིན་ཏེ་མ་དད་པ་ལ་སོགས་པ་ལོག་པའི་ཤེས་པའི་གཉེན་པོ་བྱེད་
པའི་ཕྱིར་རོ། །ཅི་སྟེ་དད་པ་ལ་སོགས་པ་འདི་དག་གིས་མ་དད་པ་ལ་
སོགས་པའི་འཛིན་སྟངས་ཀྱི་ལོག་ཕྱོགས་མཐའ་གཅིག་ཏུ་ངེས་པ་མ་་་་
ཡིན་ན་འདི་དག་དང་དེ་དག་འཛིན་སྟངས་འགལ་བ་མེད་པའི་ཕྱིར་་་་
རྒྱུད་གཅིག་ལ་ལྷན་ཅིག་ཏུ་སྐྱེ་བ་ལ་འགལ་བ་ཅི་ཞིག་ཡོད། མ་དད་པ་
ལ་སོགས་པའི་ཉོན་མོངས་པ་ཅན་དེ་དག་དང་ལྷན་ཅིག་ཏུ་སྐྱེ་ན་ཡང་
དད་པ་ལ་སོགས་པ་དེ་དག་ལ་ཇི་ལྟར་ན་དགེ་བ་ཞེས་གདགས། དེའི་
ཕྱིར་དད་པ་ལ་སོགས་པའི་དགེ་བ་དག་ཀྱང་ངེས་པའི་རྣམ་པ་ཅན་་་་་
ཡིན་ནོ། །འདོད་ཆགས་ལ་སོགས་པའི་ཉོན་མོངས་པ་དང་ཉེ་བའི་ཉོན་
མོངས་པ་དག་ཀྱང་རང་གི་གཉེན་པོའི་འཛིན་སྟངས་ཀྱི་ལོག་ཕྱོགས་་་་
ལ་རྟོག་ཅིང་འཇལ་ལ་ངེས་པའི་རྣམ་པ་ཅན་མ་ཡིན་ན་ཇི་ལྟར་རང
གིས་གཉེན་པོ་སྐྱེ་བ་ལ་གེགས་བྱེད་པར་འགྱུར། །གཞན་ཡང་ཉོན་
མོངས་པ་དང་ཉེ་བའི་ཉོན་མོངས་པ་རྣམས་ནི་ཡུལ་དང་ལྟ་བ་དང་་་་་་
བདེན་པའི་རྣམ་པ་ཅི་རིགས་པ་ལ་( ༦༢བ)ཕྱིན་ཅི་ལོག་ཏུ་ཞུགས་
པའི་ཕྱིར་ཡང་དེ་དག་ནི་རྟོག་ཅིང་འཇལ་བའི་རྣམ་པ་ཅན་ཡིན་ནོ། །
དེ་ལྟར་ན་རྣམ་པར་ཤེས་པའི་ཚོགས་ལྔ་པོ་མཚུངས་ལྡན་གྱི་དགེ་བ་
དང་མི་དགེ་བར་ཇི་ལྟར་འགྱུར་ཏེ་དགེ་བ་དང་མི་དགེ་བའི་སེམས་་་་་
ལས་བྱུང་བ་དང་མཚུངས་པར་མི་ལྡན་པའི་ཕྱིར་རོ་ཞེ་ན། སྨྲས་པ།
• 145.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབང་པོའི་རྣམ་པར་ཤེས་པ་རྣམས་དགེ་བ་དང་ཉོན་མོངས་ཅན་དུ་་
འགྱུར་བ་ནི་མཐུན་པར་རྟོགས་པའི་མཚུངས་ལྡན་གྱི་དབང་གིས་་་་་་་་
འགྱུར་བ་མ་ཡིན་གྱིས་ལྷན་ཅིག་འབྱུང་བའི་མཚུངས་པར་ལྡན་པའི་་་་
དབང་གིས་འགྱུར་བ་ཡིན་ནོ། །དེ་ལ་མཐུན་པར་རྟོགས་པའི་མཚུངས་
པར་ལྡན་པ་ནི་ཇི་སྐད་བཤད་པའི་མཚུངས་ལྡན་རྣམ་པ་ལྔས་སེམས་་་
དང་མཚུངས་པར་ལྡན་པ་ཡིན་ནོ། །ལྷན་ཅིག་འབྱུང་བའི་མཚུངས་
པར་ལྡན་པ་ནི་སྤྱིར་རྒྱུད་གཅིག་གི་ཕུང་པོ་ཁམས་དང་སྐྱེ་མཆེད་སྐྱེ་བ་
དང་འགག་པ་དང་གནས་པའི་དང་གཅིག་པ་རྣམས་ཡིན་ཡང་སེམས་
དང་སེམས་ལས་བྱུང་བའི་དབང་དུ་བྱས་ན་རྒྱུད་གཅིག་གི་སེམས་་་་་་་
དང་སེམས་ལ་བྱུང་བ་དམིགས་པ་གཅིག་ལ་དུས་གཅིག་ཏུ་འཇུག་པ་་
རྣམས་ཡིན་ནོ། །དབང་པོའི་རྣམ་པར་ཤེས་པ་རྣམས་དགེ་བ་དང་ཉོན
མོངས་ཅན་དུ་བྱེད་པའི་སེམས་ལས་བྱུང་བ་དེ་དག་ཀྱང་ཡིད་ཀྱི་རྣམ་་
པར་ཤེས་པའི་འཁོར་དུ་འབྱུང་ངོ༌། །ཡིད་ཀྱི་རྣམ་པར་ཤེས་པ་དེ་ཡང་
ཚོལ་བ་དང་ངེས་པའི་རྣམ་པ་ཅན་གཉིས་ཡིན་ལ། དང་པོ་ནི་འདི་ཅི་
ཞིག་ཚོལ་བའི་རྣམ་པར་ཞུགས་པ་ཡིན་ལ། གཉིས་པ་ནི་འདིའོ་ཞེས
ངེས་པའི་རྣམ་པར་ཞུགས་པ་ཡིན་ནོ། །དགེ་བ་དང་ཉོན་མོངས་ཅན་
གྱི་སེམས་ལས་བྱུང་བ་དག་ནི་ཡིད་ཀྱི་རྣམ་པར་ཤེས་པ་གཉིས་པའི་་་་་་
འཁོར་དུ་འབྱུང་བ་ཡིན་ནོ། །དགེ་བ་དང་ཉོན་མོངས་ཅན་གཉིས་ནི་
རྣམ་པར་རྟོག་པ་དང་སྔོན་གྱི་འཕེན་པའི་རྒྱུ་གཉིས་ལས་འབྱུང་སྟེ། དེ་
ལ་ཡིད་ཀྱི་རྣམ་པ་ཤེས་པ་ནི་རྒྱུ་གཉིས་ཀས་དགེ་བ་དང་མི་དགེ་བར་་
འགྱུར་ལ་རྣམ་པར་ཤེས་པའི་ཚོགས་ལྔ་ནི་ཡིད་ཀྱི་རྣམ་པར་ཤེས་པའི་་
146.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
(༦༣ན) འཕེན་པའི་དབང་ཁོ་ནས་འགྱུར་བ་ཡིན་གྱི་རྣམ་པར་རྟོག་་
པས་ནི་མ་ཡིན་ཏེ་དེ་ལ་རྣམ་པར་རྟོག་པ་མེད་པའི་ཕྱིར་རོ། །དེ་ལྟར་
ཡང་རྣལ་འབྱོར་སྤྱོད་པའི་སར་དེ་ལ་ཉོན་མོངས་པ་ཅན་དང་དག་་་་
པའི་ཆོས་གཉིས་ནི་རྒྱུ་གཉིས་པོ་རྣམ་པར་རྟོག་པ་དང་སྔོན་གྱི་འཕེན་་
པས་འབྱུང་བར་འགྱུར་ཏེ་དེ་ལ་ཡིད་ཀྱི་རྣམ་པར་ཤེས་པ་ནི་རྒྱུ་གཉིས་
ཀས་འབྱུང་ངོ་། །རྣམ་པར་ཤེས་པའི་ཚོགས་ལྔ་པོ་དག་ལ་ནི་སྔོན་གྱི་
འཕེན་པ་ཁོ་ནས་འབྱུང་ངོ༌། །ཉོན་མོངས་ཅན་དང་དགེ་བའི་ཡིད་ཀྱི་
རྣམ་པར་ཤེས་པའི་འཕེན་པས་དེ་མ་ཐག་ཏུ་མིག་ལ་སོགས་པའི་རྣམ་་
པར་ཤེས་པ་ལ་ཉོན་མོངས་པ་ཅན་དང་དགེ་བའི་ཆོས་འབྱུང་བར་
འགྱུར་གྱི་རྣམ་པར་རྟོག་པས་ནི་མ་ཡིན་ཏེ་དེ་དག་ནི་རྣམ་པར་མི་་
རྟོག་པའི་ཕྱིར་རོ། །དེ་ཉིད་ཀྱི་ཕྱིར་མིག་ལ་སོགས་པའི་རྣམ་པར་ཤེས་
པ་རྣམས་ནི་ཡིད་ཀྱི་རྣམ་པར་ཤེས་པའི་རྗེས་སུ་འཇུག་པ་ཞེས་བྱའོ། །
ཞེས་བཤད་པ་ཡིན་ནོ། །ཇི་ལྟར་ན་དབང་པོའི་རྣམ་པར་ཤེས་པ་
རྣམས་ཡིད་ཀྱི་རྣམ་པར་ཤེས་པའི་འཕེན་པས་དགེ་བའམ་ཉོན་མོངས་
ཅན་དུ་འགྱུར་ཞེ་ན། དེ་ལ་ཐོག་མར་མིག་གི་རྣམ་པར་ཤེས་པས་
གཟུགས་མཐོང་ངོ༌། །དེའི་འོག་ཏུ་འདི་ཅི་ཞེས་ཚོལ་བའི་རྣམ་པ་ཅན་
གྱི་ཡིད་ཀྱི་རྣམ་པར་ཤེས་པ་དང་པོ་སྐྱེ་བའོ། །དེའི་འོག་ཏུ་གཟུགས་
སྡུག་པའོ་ཞེའམ་མི་སྡུག་པའོ་ཞེས་ངེས་པའི་རྣམ་པ་ཅན་གྱི་ཡིད་ཀྱི་་་་་
རྣམ་པར་ཤེས་པ་གཉིས་པ་སྐྱེའོ། །དེའི་ཚེ་ཡུལ་དེ་ཉིད་སྡུག་པའི་རྣམ་
པ་ཅན་དུ་ངེས་ན་ནི་ཡིད་ཀྱི་རྣམ་པ་ཤེས་པ་གཉིས་པ་འདོད་ཆགས་་་
ལ་སོགས་དང་མཚུངས་པར་ལྡན་ནོ། །འོན་ཏེ་མི་སྡུག་པའི་རང་བཞིན་
·147.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅན་དུ་ངེས་ན་ནི་ཞེ་སྡང་ལ་སོགས་པ་དང་མཚུངས་པར་ལྡན་པ་་་
སྐྱེའོ༑ །མཁན་པོའམ་སློབ་དཔོན་ནམ་གཞན་ཡང་དེ་དང་ཡོན་ཏན་
མཚུངས་པའི་བཤེས་གཉེན་དག་གི་བཞིན་གྱི་མདངས་མཐོང་བའམ་་་
སྐད་ཀྱི་གདངས་ཐོས་པའི་ཚེ་རྣམ་པར་(༦༣བ)བྱང་བ་དང་རྗེས་སུ་
མཐུན་པའི་རྣམ་པར་ངེས་པ་ན་ཡིད་ཀྱི་རྣམ་པར་ཤེས་པ་དད་པ་ལ་་་་
སོགས་པའི་དགེ་བ་རྣམས་དང་མཚུངས་པར་ལྡན་པ་སྐྱེའོ། །དེའི་ཚེ་
དགེ་བའི་ཉོན་མོངས་ཅན་དུ་སྐྱེས་པའི་ཡིད་ཀྱི་རྣམ་ཤེས་ངེས་པ་དེའི་་
དབང་གི་དེའི་འདྲེན་པར་བྱེད་པའི་དབང་པོའི་རྣམ་པར་ཤེས་པ་་་་
རྣམས་ཀྱང་དགེ་བ་དང་ཉོན་མོངས་ཅན་ཞེས་བྱ་ལ་དེའི་དུས་ཀྱི་ཡེ་་་་་
ཤེས་འཁོར་གྱི་དད་པ་ལ་སོགས་པ་དགེ་བ་དང་འདོད་ཆགས་ལ་
སོགས་པའི་ཉོན་མོངས་པ་དག་དང་དབང་པོའི་རྣམ་པར་ཤེས་པ་དེ་་་
དག་ནི་ལྷན་ཅིག་འབྱུང་བའི་མཚུངས་པར་ལྡན་པ་ཡིན་ནོ། །དེ་ལྟ་
བུའི་དགེ་བའམ་ཉོན་མོངས་ཅན་གྱི་སེམས་ལས་བྱུང་བ་དང་དེ་དག་་་
གིས་རང་དང་མཚུངས་པར་ལྡན་པའི་ཡིད་ཀྱི་རྣམ་པར་ཤེས་པ་དགེ་་་
བའམ་ཉོན་མོངས་པ་ཅན་དུ་བྱེད་པ་ནི་རིགས་ན། དབང་པོའི་ཤེས་པ་
ནི་ཇི་ལྟར་ན་དེ་དང་དེར་བྱེད་པ་ཡིན་ཞེ་ན། གང་གི་ཡིད་ཀྱི་རྣམ་པར་
ཤེས་པ་དགེ་བའམ་ཉོན་མོངས་པ་ཅན་དུ་གྱུར་པ་ན་དེ་དང་ལྷན་ཅིག་
ཡུལ་གཅིག་ལ་འཇུག་པའི་དབང་པོའི་རྣམ་པར་ཤེས་པ་རྣམས་ཀྱང་་་་་
དེའི་གཞན་དབང་དུ་གྱུར་པའི་ཕྱིར་རམ། ཡང་ན་དགེ་བའམ་ཉོན་
མོངས་ཅན་དུ་གྱུར་པའི་ཡིད་ཀྱི་རྣམ་པར་ཤེས་པ་དེ་དག་ཀྱང་དབང་་
པོའི་རྣམ་པར་ཤེས་པ་རྣམས་ཀྱིས་དེ་དག་སྐྱེ་བ་དང་རྗེས་སུ་མཐུན་་་་་
148.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཡུལ་ཡོངས་སུ་བཅད་པའི་མཐུ་ལས་བྱུང་བས་དེའི་ཕྱིར་དབང་་་
་ཤེས་པ་རྣམས་ལ་ཡང་དགེ་བ་དང་ཉོན་མོངས་ཅན
ཞེས་བྱའོ། །དེའི་ཕྱིར་དབང་པོའི་རྣམ་པར་ཤེས་པ་ནི་དགེ་བ་དང་
ཉོན་མོངས་ཅན་དང་མ་སྒྲིབས་ལ་ལུང་དུ་མ་བསྟན་པ་དང་གསུམ་དུ་་
འགྱུར་ལ་དེ་དག་གི་འཁོར་དུ་ལྷན་ཅིག་འབྱུང་བའི་མཚུངས་ལྡན་གྱི་
དབང་དུ་བྱས་ན་སེམས་ལས་བྱུང་བ་དུ་ཞིག་གང་གི་འཁོར་དུ་འབྱུང་་
བ་ནི་མ་སྒྲིབས་ལུང་མ་བསྟན་གྱི་འཁོར་དུ་ཡུལ་ངེས་པ་དག་་ལས་་་་་་་་་
འདུན་པ་དང་དྲན་པ་དང་མོས་པ་རྣམས་བྱུང་བ་སྲིད་དོ། །ཡིད་དུ་
འོང་བའི་གཟུགས་མཐོང་ནས་དེ་དོན་དུ་( ༦༤ན) གཉེར་བའི
འདུན་པ་དང་སྔར་མཐོང་བའི་གཟུགས་དང་རིགས་མཐུནཔའི་་་་་་་་་
འགའ་ཞིག་མཐོང་ནས་སྔར་གྱི་དེ་འདིའོ་ཞེས་དྲན་པ་དང༌། སྔར་སྒྲོ་
འདོགས་ཆོད་པའི་གཟུགས་འགའ་ཞིག་མཐོང་བ་ན་སླར་ཡང་དེ་ལྟར་
ངེས་པའི་མོས་པ་རྣམས་སྐྱེ་བའི་ཕྱིར་རོ། །གཟུགས་སོགས་ཀྱི་ཡུལ་
རྣམས་ཀྱི་རང་བཞིན་སོ་སོར་འབྱེད་པའི་ཤེས་པའི་ཤེས་རབ་ཀྱང་སྐྱེ་་་
སྲིད་ལ་ཏིང་ངེ་འཛིན་བསམ་གཏན་གྱིས་བསྡུས་པ་ནི་ཁ་ནང་དུ
བལྟས་པའི་ཕྱིར་དང་། དབང་ཤེས་ལྔ་ནི་ངོ་བོ་ཉིད་ཀྱིས་གཡེང་བ་
ཡིན་པའི་ཕྱིར་མི་འབྱུང་ངོ༌། །འདོད་པའི་རྩེ་གཅིག་པ་ཙམ་འབྱུང་བ་
ཡང་སྲིད་ལ། གཞན་འགྱུར་དག་ལས་རྟོག་དཔྱོད་དང་འགྱོད་པ་
རྣམས་འབྱུང་བ་སྲིད་ལ། གཉིད་ནི་ཁ་ནང་དུ་བལྟས་ཏེ་འཇུག་པ་ཕྱིའི་
ཡུལ་རྣམས་ལ་མི་དམིགས་པའི་ཕྱིར་མི་འབྱུང་ངོ༌། །དགེ་བ་དང་ཉོན་
མོངས་ཅན་རྣམས་ནི་རྣམ་པ་ཐམས་ཅད་དུ་མི་འབྱུང་བར་ཤེས་པར་་་་
.149.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱའོ༑ །མ་སྒྲིབས་ལ་ལུང་མ་བསྟན་གྱི་འཁོར་དུ་འབྱུང་བ་དེ་དག་ནི་
དགེ་བ་དང་ཉོན་མོངས་ཅན་གྱི་འཁོར་དུ་ཡང་འབྱུང་བར་ཤེས་པར་
བྱའོ༑ །དབང་པོའི་ཤེས་པ་དགེ་བའི་འཁོར་དུ་ཤིན་ཏུ་སྦྱངས་པ་དང་
བཏང་སྙོམས་མ་གཏོགས་པ་གཞན་རྣམས་འབྱུང་བ་སྲིད་དེའོ། །དེ་
རྣམས་ནི་གཟུགས་སོགས་ཡུལ་རྣམས་ལ་དམིགས་པ་སྲིད་པའི་ཕྱིར་རོ་།
ཅིའི་ཕྱིར་ཤིན་ཏུ་སྦྱངས་པ་དང་བཏང་སྙོམས་གཉིས་མི་འབྱུང་ཞེ་ན།
དེ་དག་ནི་ཏིང་ངེ་འཛིན་གྱི་བསྒྲུབས་པས་ཁ་ནང་དུ་བལྟས་ཏེ་འཇུག་་
པ་ཡིན་པའི་ཕྱིར་གཟུགས་སོགས་ཕྱི་རོལ་གྱི་ཡུལ་ལ་དམིགས་པ་མ་་་་་་
ཡིན་ནོ། །ཉོན་མོངས་པ་ཅན་གྱི་དབང་པོའི་རྣམ་པར་ཤེས་པ་དག་
འཁོར་དུ་འདོད་ཆགས་ལ་སོགས་པའི་ཉོན་མོངས་པ་དྲུག་ལས་ལྟ་བ་་
དང་ང་རྒྱལ་དང་ཐེ་ཚོམ་རྣམས་ནི་རྣམ་པ་ཀུན་ཏུ་མི་འབྱུང་སྟེ་དེ་
དག་ནི་གཟུགས་སོགས་ཡུལ་རྣམས་ལ་དམིགས་པས་དབང་པོའི་ཤེས་་
པའི་རྗེས་སུ་མི་འབྲང་བའི་ཕྱིར་རོ། །དེ་ཡང་འདི་ལྟར། འཇིག་
( ༦༤བ)ཚོགས་ལ་ལྟ་བར་མཐར་འཛིན་པར་ལྟ་བ་དང་ང་རྒྱལ་
རྣམས་ནི་བདག་ལ་དམིགས་པས་ཁ་ནང་དུ་བལྟས་པའི་ཕྱིར་དང་། ལྟ་
བ་མཆོག་ཏུ་འཛིན་པ་ནི་ལྟ་བ་དེ་དག་ལ་དམིགས་པའི་ཕྱིར་དང་།
ཚུལ་ཁྲིམས་དང་བརྟུལ་ཞུགས་མཆོག་འཛིན་ནི་ཚུལ་ཁྲིམས་དང
བརྟུལ་ཞུགས་ཀྱིས་བདག་འདག་པ་འགྲོལ་བར་འཛིན་པ་ཉིད་ཀྱིས་་་་་་
དག་བྱེད་ཚུལ་ཁྲིམས་དང་བརྟུལ་ཞུགས་དང་། དག་བྱ་བདག་ལ་
དམིགས་པའི་ཕྱིར་དང་། ལོག་ལྟ་དང་ཐེ་ཚོམ་ནི་དབང་པོའི་ཡུལ་དུ་
མི་རུང་བའི་བདེན་པ་དང་ལས་འབྲས་དང་དཀོན་མཆོག་སོགས་ལ་་་་
·150·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དམིགས་པའི་ཕྱིར་རོ། །འདོད་ཆགས་ལ་སོགས་པའི་ཉོན་མོངས་པ་
གཞན་གསུམ་ནི་གཟུགས་སོགས་ཡུལ་ལ་ལོག་པར་ཞུགས་པ་ནི་དེ
དག་གི་འཁོར་དུ་འབྱུང་ལ་གཞན་བདེན་པ་ལ་ལོག་པར་ཞུགས་པ་་་་་་
མཐོང་སྤང་གི་ཆ་རྣམས་ནི་གཏན་མི་འབྱུང་བར་ཤེས་པར་བྱའོ། །ཉེ་
བའི་ཉོན་མོངས་པ་དག་ལ་ཡང་ཡུལ་ལ་ལོག་པར་ཞུགས་པའི་དུས་་་་་་
གསུམ་གྱི་ཆ་ལ་བཏགས་པ་རྣམས་འབྱུང་ལ་གཞན་རྣམས་མི་འབྱུང
བར་ཤེས་པར་བྱའོ། །ཡིད་ཀྱི་རྣམ་པར་ཤེས་པའི་འཁོར་ཡང་གཉིས་ཏེ་
ངེས་པ་དང་མ་ངེས་པའོ། །དང་པོ་ནི་ཀུན་འགྲོ་ལྔ་སྟེ་དེ་དག་ནི་དུས་
ཀུན་ཏུ་འབྱུང་བའི་ཕྱིར་རོ། གཉིས་པ་ནི་ལྷག་མ་རྣམས་ཏེ་རེས་
འགའ་འབྱུང་བའི་ཕྱིར་རོ། །ཡིད་ཀྱི་རྣམ་པར་ཤེས་པ་ཡང་དབང་ཤེས་
ལྟར་གསུམ་སྟེ་འདི་ལྟར། མ་སྒྲིབས་ལུང་མ་བསྟན་གྱི་འཁོར་དུ་ནི་ཀུན་
འགྲོ་ལྔ་དང་ཡུལ་ངེས་ལྔ་དང་གཞན་འགྱུར་རྣམས་འབྱུང་བར་འགྱུར་
རོ༑ །དགེ་བའི་འཁོར་དུ་དད་པ་ལ་སོགས་པའི་དགེ་བ་རྣམས་འབྱུང་
ངོ་༑ །ཉོན་མོངས་པ་ཅན་གྱི་འཁོར་དུ་ནི་ཉོན་མོངས་པ་དང་ཉེ་བའི་
ཉོན་མོངས་རྣམས་འབྱུང་བར་འགྱུར་རོ། །དེ་ལྟར་ཡང་རྣལ་འབྱོར་
སྤྱོད་པའི་ས་ལས་ཡིད་ཀྱི་རྣམ་པར་ཤེས་པའི་གྲོགས་ཀྱི་དབང་དུ་བྱས་་
ནས་ཇི་སྐད་དུ། གྲོགས་གང་ཞེ་ན་འདི་ལྟ་སྟེ། ཡིད་ལ་བྱེད་པ་དང་རེག་
པ་དང་། ཞེས་པ་ནས། རྟོག་པ་དང་(༦༥ན) དཔྱོད་པ་དང་དེ་ལྟ་
བུའི་ཆ་དང་མཐུན་པ་སེམས་ལས་བྱུང་བའི་ཆོས་ལྷན་ཅིག་འབྱུང་་་་་་་
ཞིང་མཚུངས་པར་ལྡན་པ་རྣམས་ནི་གྲོགས་ཞེས་བྱའོ། །ཞེས་གསུངས་
པ་ཡིན་ནོ། །དེ་དག་ཀྱང་མཐུན་པར་རྟོགས་པའི་མཚུངས་ལྡན་གྱི་
•151·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབང་དུ་བྱས་པ་ཡིན་གྱི་ལྷན་ཅིག་འབྱུང་བ་ཙམ་གྱིས་ནི་མ་ཡིན་ནོ། །
དེ་ལྟར་ན་ཡིད་ཀྱི་རྣམ་པར་ཤེས་པའི་འཁོར་དུ་ནི་ཅི་རིགས་པར་་་་་་་་
སེམས་ལས་བྱུང་བའི་ཆོས་རྣམས་ཀུན་འབྱུང་ངོ་ཞེས་བསྟན་པ་ཡིན་ནོ།
སེམས་ལས་བྱུང་བ་དེ་དག་ཀྱང་ས་གང་ན་དུ་ཞིག་ཡོད་ཅེ་ན། འདོད་
པ་ཁམས་ན་ནི་ཀུན་ཏུ་འབྱུང་བའི་ཚུལ་གྱིས་ཐམས་ཅད་ཡོད་ལ། སས་
བསྡུས་པའི་ཚུལ་གྱིས་ནི་ཏིང་ངེ་འཛིན་དང་ཤིན་ཏུ་སྦྱངས་པ་མཚན་་་
ཉིད་པ་མེད་དམ་སྙམ་སྟེ་དཔྱད་པར་བྱའོ། །གཞན་རྣམས་སས་བསྡུས་
པའི་ཚུལ་གྱིས་ཀྱང་ཡོད་པ་ཡིན་ནོ། །བསམ་གཏན་དང་པོ་ཡན་ཆད་
ན་ཞེ་སྡང་དང་དེའི་ཆ་ལ་བཏགས་པའི་ཉེ་བའི་ཉོན་མོངས་པ་ཁྲོ་བ་་་་
ལ་སོགས་པ་རྣམས་ནི་ཀུན་ཏུ་འབྱུང་བའི་ཚུལ་གྱིས་ཀྱང་མེད་དེ། ཀུན་
ནས་མནར་སེམས་པའི་ངང་ཚུལ་ཅན་མ་ཡིན་པའི་ཕྱིར་ཏེ་རྒྱུད་ཞི་
གནས་ཀྱིས་བརླན་པའི་ཕྱིར་རོ། །ངོ་ཚ་མེད་པ་དང་ཁྲེལ་མེད་པ་ཡང་
མེད་དེ་མི་དགེ་བ་མེད་པའི་ཕྱིར་རོ། །ཉེས་པ་མི་བྱེད་པས་དེ་བྱས་པའི་
འཆབ་པ་ཡང་མེད་ལ་ཡོ་བྱད་ཡོངས་སུ་བཟུང་བ་མེད་པས་སེར་སྣ་་་་
ཡང་མེད་དོ། །ཏིང་ངེ་འཛིན་དང་ཤིན་ཏུ་འགལ་བའི་ཕྱིར་འགྱོད་པ་
དང་གཉིད་དག་ཀྱང་མེད་དེ། ཡང་ན་ཡིད་མི་བདེ་མེད་པའི་ཕྱིར་
འགྱོད་པ་མེད་ལ། ཁམས་ཟས་དང་ལུས་སྨྱ་བ་ལ་སོགས་པ་གཉིད་ཀྱི་
རྒྱུ་མེད་པའི་ཕྱིར་གཉིད་མེད་དོ། །བསམ་གཏན་དང་པོ་ན་འཁོར་གྱི་
ཀུན་ཏུ་འཛིན་པ་ཡོད་པའི་ཕྱིར་དེ་འདྲིད་པའི་གཡོ་དང་སྒྱུ་ཡོད་ལ།
གཉིས་པ་ཡན་ཆད་ན་མེད་དོ་ཞེས་ཟེར་རོ། །ཁམས་གོང་གི་ས་དཔྱད་
པ་འདི་སློབ་དཔོན་འདིས་ཞིབ་ཏུ་བཤད་པ་མེད་པས་མཛད་ཀྱི
.152.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བཤད་པ་ལྟར་དུ་( ༦༥ བ) གནས་སོ་གསུངས། གཉིས་པ་ཡན་ཆད་ན་
རྟོག་པ་དང་དཔྱོད་པ་སས་བསྡུས་པའི་ཚུལ་གྱིས་མེད་ཀྱི་ཀུན་ཏུ་་་་་་་་
འབྱུང་བའི་ཚུལ་གྱིས་མེད་པ་ནི་མ་ཡིན་ཏེ་ངག་སྨྲ་བརྗོད་ལ་སོགས་པ་
ཡོད་པའི་ཕྱིར་རོ། །སེམས་ལས་བྱུང་བ་འདི་དག་ལ་རྫས་སུ་ཡོད་པ་ནི་
དུ་ཞིག་བཏགས་པའི་ཡོད་པ་ནི་དུ་ཞིག་ཡོད་ཅེ་ན། ཀུན་འགྲོ་ལྔ་པོ་
དག་ནི་རྫས་སུ་ཡོད་པ་ཁོ་ན་ཡིན་ཏེ་འདི་དག་གི་རང་བཞིན་ནི་
སེམས་ལས་བྱུང་བ་གཞན་དང་མ་འདྲིས་པར་རང་དབང་དུ་གནས་་་་
པའི་ཕྱིར་རོ། །ཡུལ་ངེས་པ་ལྔ་ཡང་རྫས་སུ་ཡོད་པ་ཡིན་ནོ། །དད་པ་ལ་
སོགས་པའི་དགེ་བ་རྣམས་ཀྱང་བག་ཡོད་པ་དང་བཏང་སྙོམས་དང་་་་
རྣམ་པར་མི་འཚེ་བ་དང་གཏི་མུག་མེད་པ་རྣམས་བཏགས་པར་ཡོད་་་
པ་ཡིན་ལ་ལྷག་མ་རྣམས་ནི་རྗེས་སུ་ཡོད་པ་ཡིན་ནོ། །ཉོན་མོངས་པ་
དག་ལས་ལྟ་བ་ཤེས་རབ་ཀྱི་ཆ་ཡིན་པས་བཏགས་པར་ཡོད་པ་ཡིན་ལ་
གཞན་རྣམས་ནི་རྫས་སུ་ཡོད་པ་ཁོ་ན་ཡིན་ནོ། །ཉེ་བའི་ཉོན་མོངས་པ་
དག་ནི་ཉོན་མོངས་པ་རྣམས་ཀྱི་ཆར་གཏོགས་པའི་ཕྱིར་བཏགས་པར་
ཡོད་པ་ཁོ་ན་ཡིན་ལ་གཞན་དུ་འགྱུར་བ་རྣམས་ཀྱང་སེམས་པ་དང་་་་་
ཤེས་རབ་ཀྱི་ཆ་ཡིན་པས་བཏགས་པར་ཡོད་པ་ཡིན་ནོ། །
ད་ནི་སེམས་ལས་བྱུང་བ་རྣམས་ཀྱི་སོ་སོའི་མཚན་ཉིད་བཤད་པར་
བྱའོ༑ །དེ་ལ་སྡེ་ཚན་དྲུག་གི་དང་པོ་ཀུན་ཏུ་འགྲོ་བ་གསུམ་བསྟན་པར་
བཞེད་ནས་སེམས་པ་གང་ཞེ་ན་ཞེས་གསུངས་ཏེ། འདི་དག་རེ་རེ་ཡང་
མཚན་ཉིད་དང་བྱེད་ལས་གཉིས་གཉིས་ཀྱིས་ཤེས་པར་བྱའོ། །སེམས་
མངོན་པར་འདུ་བྱེད་པ་ནི་ཁབ་ལེན་གྱི་དབང་གིས་ལྕགས་གཡོ་བ་་་་་
• 153.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྟར་གང་གི་དབང་གིས་དམིགས་པ་ལ་སེམས་གཡོ་བར་བྱེད་པ་སྟེ། ཇི་
སྐད་དུ། སྐད་ཅིག་གཞན་དུ་མི་གནས་ཤིང་། །བྱེད་མེད་ཡིད་ཀྱང་གང་
གིས་ན། །བྱེད་དང་བཅས་ལྟར་སྣང་བྱེད་པ། །སེམས་པ་དེ་ནི་ཡིད་ཀྱི་
ལས༑ །ཞེས་གསུངས་པ་ལྟ་བུའོ། །ཡིད་ཀྱི་ལས་ཞེས་པ་ནི་སེམས་ལས་
བྱུང་བ་གཞན་རྣམས་ཀྱིས་ཀྱང་སེམས་མངོན་པར་འདུ་བྱེད་པས་དེའི་
(༦༦ན)ཕྱིར་གཞན་ལས་རྣམ་པར་དབྱེ་བའི་དོན་དུ་སྨོས་ཏེ། རྣམ་
ཤེས་ཀུན་ཏུ་གཡོ་བ་ལྟར་བྱེད་པའི་ཆོས་གང་ཡིན་པ་དེ་ནི་སེམས་པ་་་་
ཡིན་གྱི་གཞན་ནི་མ་ཡིན་ནོ། །ཞེས་ཤེས་པར་བྱ་བའི་ཕྱིར་རོ། །བྱེད་
ལས་ནི་དགེ་བ་སོགས་གསུམ་ལ་སེམས་འཇུག་པར་བྱེད་པའི་ལས་་་་་་་་
ཅན་ཏེ་སེམས་པའི་དབང་གིས་སེམས་ཡུལ་དེ་དང་དེ་ལ་གཡོ་བར་་་་
བྱེད་པའི་ཕྱིར་རོ། །ཡིད་ལ་བྱེད་པའི་ངོ་བོ་ནི་སེམས་ཀྱི་འཇུག་པ་སྟེ་
གང་གིས་དམིགས་ལ་སེམས་མངོན་དུ་ཕྱོགས་པར་བྱེད་པའོ། །བྱེད་
ལས་ནི་དམིགས་པ་ལ་སེམས་འཛིན་པའི་ལས་ཅན་ཏེ་དམིགས་པ་དེ་་་
ཉིད་ལ་སེམས་ཀྱི་རྒྱུན་ཡང་དང་ཡང་དུ་གཏོད་པར་བྱེད་པའི་ཐ་ཚིག་་
གོ །བྱེད་ལས་འདི་ནི་མདོ་ལས། ཡིད་ལ་བྱེད་པ་ཐོབ་པ་ནི་ཏིང་ངེ་
འཛིན་ཐོབ་པའོ། །ཞེས་གསུངས་པ་དཔེར་བརྗོད་པ་ཡིན་ལ། དེའི་ཕྱིར་
ཡིད་ལ་བྱེད་པ་ཁྱད་པར་ཅན་ཏེ་ཏིང་ངེ་འཛིན་དང་མཚུངས་ལྡན་གྱི་་
བྱེད་ལས་ཀྱི་དབང་དུ་བྱས་པ་ཡིན་གྱི་ཀུན་གྱི་ནི་མ་ཡིན་ཏེ་ཡིད་ལ་་་་་་
བྱེད་པ་གཞན་རྣམས་ཀྱིས་ནི་སྐད་ཅིག་རེ་རེ་ཞིང་སེམས་དམིགས་པ་་་་
ལ་གཏོད་པར་བྱེད་པ་ཙམ་ཡིན་པའི་ཕྱིར་རོ། །རེག་པའི་ངོ་བོ་ནི་ཡུལ་
དང་དབང་པོ་དང་རྣམ་ཤེས་རྒྱུ་དང་འབྲས་བུའི་དངོས་པོར་འདུས་་་་
·154·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ན་གང་གིས་དབང་པོའི་འགྱུར་བ་དང་འདྲ་བའི་བདེ་སོགས་མྱོང་་་་
བར་འགྱུར་བ་དང་རྗེས་སུ་མཐུན་པའི་ཡུལ་གྱི་རྣམ་པ་ཡོངས་སུ་སུ་་་་་་་་
གཅོད་པ་གང་ཡིན་པའོ། །དབང་པོའི་འགྱུར་བ་ནི་བདེ་བ་དང་སྡུག་
བསྔལ་ལ་སོགས་པ་སྐྱེ་བ་དང་རྗེས་སུ་མཐུན་པའི་དབང་པོའི་བྱེ་བྲག་་
གོ །འདིའི་ལས་ནི་ཚོར་བ་འབྱུང་བའི་རྟེན་བྱེད་པའི་ལས་ཅན་ཏེ་ཡུལ་
དབང་རྣམ་ཤེས་གསུམ་འདུས་ཏེ་ཡིད་དུ་འོང་བ་དང་མི་འོང་བ་དང་་
བར་མར་གནས་པའི་ཡུལ་གསུམ་ཡོངས་སུ་བཅད་པ་ལས་སིམ་གདུང་
བར་མའི་རྣམ་པ་ཅན་གྱི་མྱོང་བ་གསུམ་ངང་གིས་སྐྱེ་བའི་ཕྱིར་རོ། །དེ་
སྐད་དུ་ཡང་མདོ་ལས། བདེ་བ་མྱོང་བར་འགྱུར་བའི་རེག་པ་ལ་
(༦༦བ)བརྟེན་ནས་བདེ་བའི་ཚོར་བ་འབྱུང་། ཞེས་གསུངས་པ་ཡིན་
ནོ༑ །ཡུལ་སོ་སོར་ངེས་པ་རྣམས་འཆད་པ་སྐབས་སུ་བབས་པས་དེའི་
ཕྱིར་འདུན་པ་གང་ཞེ་ན། ཞེས་སྨོས་སོ། །དེ་ལ་འདུན་པའི་ངོ་བོ་ནི་
གང་གིས་བལྟ་བ་དང་ཉན་པ་ལ་སོགས་པ་འདོད་པའི་དངོས་པོ་ལ་་་་་་
བལྟ་བ་ལ་སོགས་པ་དེ་དང་ལྡན་པར་བྱེད་འདོད་ཅིང་དོན་དུ་གཉེར་་
བ་གང་ཡིན་པའོ། །འདོད་པའི་དངོས་པོ་ལ་ཞེས་མི་འདོད་པ་དང་
བར་མ་ལ་འདུན་པ་མེད་པར་བསྟན་པས་འདུན་པ་ཡུལ་ངེས་པར་་་་་
བསྟན་པ་ཡིན་ནོ། །འདིའི་ལས་བརྩོན་འགྲུས་རྩོམ་པའི་རྟེན་བྱེད་པས་
ཏེ་གང་ལ་འདུན་པ་ཡོད་པ་དེ་ཉིད་སྦྱོར་བ་ལ་བརྩོན་པའི་ཕྱིར་རོ། །
མོས་པའི་ངོ་བོ་ནི་རིགས་པ་དང་ཡིད་ཆེས་པའི་ལུང་ལས་མི་རྟག་པ་
དང་སྡུག་བསྔལ་བ་ལ་སོགས་པར་ངེས་ཤིང་ཐེ་ཚོམ་མེད་པའི་དངོས་་་་
པོ་ལ་ཇི་ལྟར་ངེས་པ་བཞིན་དུ་འདི་ནི་དེ་བཞིན་ཡིན་གྱི་གཞན་དུ་མ་་་
• 155.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ་ཞེས་ངེས་པའི་རྣམ་པ་དེ་ཉིད་ཀྱིས་སེམས་འཇོག་པར་བྱེད་པ
གང་ཡིན་པའོ། །འདི་ནི་མི་འཕྲོག་པ་ཉིད་ཀྱི་ལས་ཅན་ཏེ།མོས་པ་ཞེས་
བྱེད་པ་ནི་ཕས་ཀྱི་རྒོལ་བ་རྣམས་ཀྱིས་རང་གི་གྲུབ་པའི་མཐའ་ལས་མི་
འཕྲོགས་ཤིང་རྣམ་པ་གཞན་དུ་དཀྲི་བར་མི་ནུས་པའི་ཕྱིར་རོ། །ངེས་
པའི་དངོས་པོ་ལ་ཞེས་པས་ཡུལ་ངེས་པར་བསྟན་པ་ཡིན་ཏེ། མ་ངེས་
པ་དང་ཐེ་ཚོམ་ཟ་བ་ལ་དེ་མེད་པའི་ཕྱིར་རོ། །དྲན་པའི་ངོ་བོ་ནི་
འདྲིས་པས་ཏེ་སྔར་ཉམས་སུ་མྱོང་བ་པོའི་དངོས་པོ་ལ་དམིགས་ནས་་་
རྣམ་པ་སེམས་ཀྱི་བརྗེད་པ་མེད་པ་སྟེ་སྔར་བཟུང་བའི་དངོས་པོ་དེ་་་་
ཉིད་རྣམ་པ་ཡང་དང་ཡང་དུ་ཡིད་ལ་སེམས་པར་བྱེད་པ་གང་ཡིན་
པའོ༑ །འདིར་འདྲིས་པའི་དངོས་པོ་ཞེས་པ་ཡུལ་ངེས་པར་བསྟན་ཏེ་མི་
འདྲིས་པ་ལ་དེ་མེད་པའི་ཕྱིར་རོ། །སྔར་མྱོང་བའི་དངོས་པོ་ཡང་དང་
ཡང་ཡིད་ལ་མངོན་པར་བརྗོད་ཅིང་སེམས་པར་བྱེད་པ་འདི་ཡོད་ན་་་
དམིགས་པ་གཞན་དང་གཞན་ལ་སེམས་རྣམ་པར་གཡེང་བའི་གོ་་་་་་་་་་
སྐབས་མེད་པས་དེའི་ཕྱིར་འདི་ནི་( ༦༧ན) རྣམ་པར་གཡེང་བ་མེད་་
པའི་ལས་ཅན་ཡིན་ནོ། །ཏིང་ངེ་འཛིན་གྱི་ངོ་བོ་ནི་ཡོན་ཏན་དང་ལྡན་
པའམ་སྐྱོན་དང་ལྡན་པར་བརྟག་པར་བྱ་བའི་དངོས་པོ་ལ་དམིགས་
ནས་རྣམ་པ་དེ་ཉིད་ལ་སེམས་ཀྱི་རྒྱུ་འཇོག་པའི་སྒོ་ནས་རྩེ་གཅིག་ཏུ་
བྱེད་པ་གང་ཡིན་པའོ། །དེ་ལ་བརྟག་པར་བྱ་བའི་དངོས་པོ་ནི་བདེན་
པ་བཞི་ལ་སོགས་པ་རྟོགས་པ་སྔོན་དུ་གཏོང་བ་དག་གིས་མངོན་པར་་
མཐོ་བ་དང་ངེས་པར་ལེགས་པའི་ཐབས་སུ་བརྟག་པར་བྱ་བ་གང
ཡིན་པ་སྟེ། དེ་ཡང་འགོག་པ་དང་ལམ་གྱི་བདེན་པ་དག་ནི་ཞི་བ་ལ་
•156·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་པ་དང་ངེས་པར་འབྱིན་པ་ལ་སོགས་པའི་རྣམ་པར་བརྟག་
པའི་སྒོ་ནས་ཡོན་ཏན་དང་ལྡན་པ་ཡིན་ལ། སྡུག་བསྔལ་དང་ཀུན་
འབྱུང་དག་ནི་མི་རྟག་པ་ལ་སོགས་པ་དང་། རྒྱུ་ཀུན་འབྱུང་ལ་སོགས་
པས་རྣམ་པས་སྐྱོན་དང་ལྡན་པར་བརྟག་པར་བྱ་བ་ཡིན་ནོ། །དེ་
བཞིན་དུ་ས་གོང་མ་རྣམས་ནི་ཞི་བ་དང་འོག་མ་རྣམས་ནི་རགས་པའི་
རྣམ་པ་ཅན་དང་། ལས་དགེ་བ་དག་ནི་བླང་བར་བྱ་བ་དང་མི་དགེ་བ་
རྣམས་དོར་བར་བྱ་བ་ལ་སོགས་པ་ཅི་རིགས་པར་ཤེས་པར་བྱའོ། །།
སེམས་མཉམ་པར་བཞག་ན་ཡང་དག་པ་ཇི་ལྟ་བ་བཞིན་དུ་ཡོངས་སུ་
ཤེས་པའི་ཕྱིར་འདི་ནི་ཤེས་པའི་རྟེན་བྱེད་པའི་ལས་ཅན་ཡིན་ནོ། །
ཤེས་རབ་ཀྱི་ངོ་བོ་ནི་བརྟག་པར་བྱ་བའི་དངོས་པོ་དེ་ཉིད་ལ་དམིགས་
ནས་རྣམ་པ་རང་དང་སྤྱིའི་མཚན་ཉིད་ལྟ་བུར་བློ་ངོར་སྣང་བའི་ཆོས་་
རྣམས་ཡང་དག་པའམ་ལོག་པར་སོ་སོར་མ་འདྲེས་པར་རྣམ་པར་
འབྱེད་ཅིང་རྟོག་པར་བྱེད་པ་གང་ཡིན་པའོ། །དེ་ཡང་རིགས་པཔས་
བསྐྱེད་པ་དང་རིགས་པ་མ་ཡིན་པས་བསྐྱེད་པ་དང་དེ་དག་ལས
གཞན་པ་དང་རྣམ་པ་གསུམ་མོ། །དེ་ལ་ཡིད་ཆེས་པའི་ལུང་དང་རྗེས་
སུ་དཔག་པ་དང་མངོན་སུམ་སྟེ་རྣམ་པ་དེ་གསུམ་གྱིས་བསྐྱེད་པ་གང་་
ཡིན་པ་ནི་རིགས་པས་བསྐྱེད་པའི་ཤེས་རབ་ཅེས་བྱའོ། །དེ་ཡང་ཐོས་
པ་དང་བསམ་པ་དང་སྒོམ་པ་( ༦༧བ)ལས་བྱུང་བ་རྣམ་པ་གསུམ་་་་
ཡིན་ལ་དེ་དག་ཀྱང་གོ་རིམ་བཞིན་དུ་ཡིད་ཆེས་པའི་ལུང་ཐོས་པ་ལས་
བྱུང་བ་དང་། རང་ཉིད་ཀྱིས་རིགས་པས་བརྟག་ཤིང་དཔྱད་པ་ལས་
བྱུང་བ་དང་། ཡང་དག་པའི་ཏིང་ངེ་འཛིན་བསྒོམས་པའི་སྟོབས་ལས་
•157.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱུང་བའི་ཤེས་རབ་རྣམས་ཡིན་ནོ། །རིགས་པས་ཡིན་པས་བསྐྱེད་པ་ནི།
ཡིད་ཆེས་པ་མ་ཡིན་པ་དང་རྗེས་སུ་དཔག་པ་ལྟར་སྣང་བ་དང་ལོག་་་་
པར་བསམས་པའི་ཏིང་ངེ་འཛིན་ལས་བྱུང་བ་གང་ཡིན་པ་རྣམས་ཏེ་་་
དེ་དག་ཀྱང་གོ་རིམ་བཞིན་དུ་ཕྱི་རོལ་པ་རྣམས་ཀྱི་ཐོས་པ་དང་བསམ་
པ་ལས་བྱུང་བ་ཤེས་རབ་གང་ཡིན་པ་དང་དེ་དག་གི་རྟོག་གེ་ངན་
པས་བསྐྱེད་པའི་ཤེས་རབ་དང་བསམ་གཏན་བསྒོམས་པའི་མཐུས་་་་་་
བདག་དང་འཇིག་རྟེན་རྟག་མི་རྟག་སོགས་སུ་འབྱེད་པར་བྱེད་པའི་
ཤེས་རབ་རྣམས་ཡིན་ནོ། །དེ་གཉིས་ཀ་མ་ཡིན་པ་ནི་སྐྱེ་བས་ཐོབ་པ་
དང་འཇིག་རྟེན་གྱི་ལུགས་ཤེས་པའི་ཤེས་རབ་གང་ཡིན་པའོ། །འདི་ནི་
སོམ་ཉི་ཟློག་པའི་ལས་ཅན་ཡིན་ཏེ་ཤེས་རབ་ཀྱིས་ཆོས་རབ་ཏུ་རྣམ་་་་་
པར་ཕྱེ་ནས་མཐའ་གཅིག་ཏུ་ངེས་པ་རྙེད་པའི་ཕྱིར་རོ། །བརྟག་པར་
བྱ་བའི་དངོས་པོ་ཞེས་པའི་ཏིང་ངེ་འཛིན་དང་ཤེས་རབ་གཉིས་ཀ་་་
ཡུལ་ངེས་པར་བསྟན་པ་ཡིན་ཏེ་བརྟག་བྱ་མ་ཡིན་པའི་དངོས་པོ་ལ་་་་་
འདི་དག་འཇུག་པ་མེད་པའི་ཕྱིར་རོ། །ཡུལ་ངེས་པའི་འོག་ཏུ་དགེ་བ་
རྣམས་འཆད་དགོས་པས་དེའི་ཕྱིར་དད་པ་གང་ཞེ་ན། ཞེས་སྨོས་སོ། །
དེ་ཡང་རྣམ་པར་གཏན་ལ་དབབ་པ་བསྡུ་བར། ཆོས་དེ་དག་ཇི་ལྟར་
ཕན་ཚུན་མཚུངས་པར་ལྡན་པར་བལྟ་བར་བྱ་ཞེ་ན། སྨྲས་པ། ངེས་
རེ་དུས་ན་ནི་དད་པ་དང་མཚུངས་པར་ལྡན་ནོ། །ཀུན་ནས་ཉོན
མོངས་པ་ལས་ལྡོག་པའི་དུས་ན་ནི་བདག་དང་གཞན་ལ་བརྟེན་ནས་་་
ངོ་ཚ་ཤེས་པ་དང་ཁྲེལ་ཡོད་པ་དང་ངོ༌། །དགེ་བའི་ཕྱོགས་ཀྱི་ལས་ལ་
འཇུག་པའི་དུས་ན་ནི་མ་ཆགས་པ་དང་ཞེ་སྡང་མེད་པ་དང་གཏི་མུག་
•158.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མེད་པ་དང་བརྩོན་འགྲུས་དང་ངོ༌། །འཇིག་རྟེན་པའི་འདོད་ཆགས་
དང་( ༦༨ན)བྲལ་བའི་དུས་ན་ནི་ཤིན་ཏུ་སྦྱངས་པ་དང་ངོ་། །འཇིག་
རྟེན་ལས་འདས་པའི་འདོད་ཆགས་དང་བྲལ་བའི་དུས་ན་ནི་བག་
ཡོད་པ་དང་བཏང་སྙོམས་དང་ངོ་། །སེམས་ཅན་ལ་ཕན་འདོགས་པའི་
དུས་ན་ནི་རྣམ་པར་མི་འཚེ་བ་དང་སྟེ་དེ་ནི་སྙིང་རྗེས་བསྡུས་པ་ཡིན་་་
པའི་ཕྱིར་རོ། །ཞེས་པའི་རྗེས་སུ་འབྲངས་ནས་འདི་དག་སྡེ་ཚན་དྲུག་
ཏུ་བསྡུས་ནས་བསྟན་པར་བྱའོ། །དེ་ལ་རེ་ཞིག་ངེས་པའི་དུས་སུ་
མཚུངས་པར་ལྡན་པ་དད་པ་ལ་རྣམ་པ་གསུམ་སྟེ། ཡོད་པ་ཡོན་ཏན་
ཅན་ནམ་ཡོན་ཏན་ཅན་མ་ཡིན་པ་མངོན་པར་ཡིད་ཆེས་པའི་རྣམ་པ་་
དང་༑ ཡོད་པ་ཡོན་ཏན་ཅན་ལ་དང་བའི་རྣམ་པ་དང་། ཡོད་པ་ཡོན་
ཏན་ཅན་བསྐྱེད་པའམ་ཐོབ་པར་ནུས་པ་ལ་འདོད་པའི་རྣམ་པ་ཅན་་་
གྱི་དད་པ་རྣམས་སོ། །།དེ་ལ་ཡོད་པ་རྣམས་ལ་ཡིད་ཆེས་པའི་དད་པ་
གང་ཞེ་ན། བསོད་ནམས་ལ་སོགས་དགེ་བ་རྣམས་ཀྱི་འབྲས་བུ་ནི་
འདོད་པའི་མི་དགེ་བ་རྣམས་ཀྱི་འབྲས་བུ་ནི་མི་འདོད་པའོ་ཞེས་་
མངོན་པར་ཡིད་ཆེས་པ་དང༌། སྡུག་བསྔལ་ཤེས་པར་བྱའོ་ཀུན་འབྱུང་
སྡང་བར་བྱའོ་ཞེས་མངོན་པར་ཡིད་ཆེས་པ་གང་ཡིན་པའོ། །ཡོན་ཏན་
ཅན་ལ་དང་བའི་དད་པ་གང་ཞེ་ན། སངས་རྒྱས་དང་ཆོས་དང་དགེ
འདུན་རྣམས་ཀྱིས་ཡོན་ཏན་རྗེས་སུ་དྲན་པའི་སྒོ་ནས་དེ་དག་ལ་སྤུ་་་་་
ཟིང་ཞེས་བྱེད་པ་དང་མིག་ནས་མཆི་མ་འབྱུང་བ་ལ་སོགས་པས་
མཚོན་པའི་དང་བ་གང་ཡིན་པ་སྟེ། འདི་ནི་ནོར་བུ་ཆུ་དྭངས་བྱེད་
ཀྱིས་ཆུའི་རྙོག་མ་སེལ་བ་ལྟར་འདིས་རང་གང་ལ་མཚུངས་པར་ལྡན་་་
-•159.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་སེམས་དེ་ལ་ཉོན་མོངས་པ་དང་ཉེ་བའི་ཉོན་མོངས་པའི་རྙོག་པ་་
སེལ་བར་བྱེད་པའི་སྒོ་ནས་སེམས་དང་བར་བྱེད་པའི་ཕྱིར་དང་བའི་་་
དད་པ་ཞེས་བྱའོ། །ནུས་པ་རྣམས་ལ་འདོད་པའི་དད་པ་ནི་སྡུག
བསྔལ་མ་ལུས་པ་འགག་པའི་མཚན་ཉིད་ཅན་གྱི་འགོག་པ་ཐོབ་པར་་་
འདོད་པ་དང་དེའི་རྒྱུ་ལམ་མ་ལུས་པ་བསྐྱེད་པར་ནུས་སོ་སྙམ་དུ་
འདོད་( ༦༨བ)པ་གང་ཡིན་པའོ། །དེ་ལྟར་ན་འདོད་པའི་རྣམ་པ་
ཡིན་པའི་ཕྱིར་སྲེད་པའམ་འདུན་པ་གང་རུང་དུ་འགྱུར་བ་མ་ཡིན་་་་་་
ནམ་ཞེ་ན་མ་ཡིན་ཏེ། སྲེད་པ་ནི་ཕྱིན་ཅི་ལོག་གི་ཀུན་ནས་བསླངས་
པས་ཉོན་མོངས་སྐྱེ་བ་དང་རྗེས་སུ་མཐུན་པའི་ཡུལ་ལ་དམིགས་པ་་་
ཡིན་ལ། དད་པ་ནི་རྣམ་པར་བྱང་བ་བསྐྱེད་པ་དང་རྗེས་སུ་མཐུན་
པའི་ཡུལ་ལ་དམིགས་པ་ཡིན་པས་མཚུངས་པ་མ་ཡིན་ལ། འདུན་པ་ནི་
དད་པ་སྔོན་དུ་འགྲོ་བ་ཡིན་པས་འདུན་པར་ཡང་མི་འགྱུར་རོ། །འདི་
ནི་འདུན་པའི་རྟེན་བྱེད་པའི་ལས་ཅན་ཡིན་ཏེ་གང་ལ་དད་པ་དེ་ཉིད་
ལ་དོན་དུ་གཉེར་བར་བྱེད་པའི་ཕྱིར་རོ། །ཀུན་ནས་ཉོན་མོངས་པ་
ལས་ལྡོག་པའི་དུས་སུ་མཚུངས་པར་ལྡན་པའི་ངོ་ཚ་ཤེས་པ་དང་ཁྲེལ་་
ཡོད་པ་གཉིས་ལས། རེ་ཞིག་ངོ་ཚ་ཤེས་པ་ནི་བདག་གམ་ཆོས་རྒྱུ་
མཚན་དུ་བྱས་ནས་ཁ་ན་མ་ཐོ་བ་ལུས་ངག་གི་ཉེས་པར་སྤྱོད་པས
འཇམ་ཞིང་བག་འཁུམ་པར་འཇིགས་པར་བལྟ་བ་གང་ཡིན་པའོ། །དེ་
ལ་བདག་རྒྱུ་མཚན་དུ་བྱས་པ་ནི་རིགས་དང་ཤེས་རྒྱ་དང་ཚུལ་ཁྲིམས་་
ལ་སོགས་པ་ཡོན་ཏན་གྱི་རྣམ་པ་འདི་ལྟ་བུ་དག་དང་ལྡན་པའི་བདག་
ལྟ་བུས་སྡིག་པའི་རྣམ་པ་འདི་ལྟ་བུ་བྱ་བར་ག་ལ་རིགས་སྙམ་པའོ། །
•160•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཆོས་རྒྱུ་མཚན་དུ་བྱས་པ་ནི་རྣམ་པར་སྨིན་པ་མི་འདོད་པ་འབྱུང་བ་་་
དང་གཞན་ལ་གནོད་པ་བྱེད་པར་ཞུགས་པ་ནི་ཆོས་ལས་ཀྱང་སྨད་དོ་་
སྙམ་པས་ཁ་ན་མ་ཐོ་བ་ལ་འཇིགས་པར་བལྟ་བ་གང་ཡིན་པའོ། །ཁྲེ༩ལ་
ཡོད་པ་ནི་ལུས་ངག་གི་བྱ་བ་ངན་པ་འདི་ལྟ་བུ་ནི་འཇིག་རྟེན་ན་ཡང
སྨད་དེ་དེའི་ཕྱིར་བདག་གིས་འདི་ལྟ་བུ་བྱས་པར་ལ་ལས་རིག་ན་སྨོད་
པར་འགྱུར་རོ། །ཞེས་གཞན་རྒྱུ་མཚན་དུ་བྱས་ནས་ཁ་ན་མ་ཐོ་བས་
འཛེམ་ཞིང་འཇིགས་པར་བལྟ་བ་གང་ཡིན་པའོ། །འདི་དག་གཉིས་
ཀས་ཀྱང་ཉེས་པར་སྤྱོད་པའི་རྐྱེན་ཉེ་བར་གནས་པ་ན་དེ་ལས་ལྡོག་་་་་་
པར་བྱེད་པས་ཉེས་པར་སྤྱོད་པ་སྡོམ་པའི་རྟེན་བྱེད་པའི་ལས་ཅན
ཡིན་(༦༩ན)ནོ། །དགེ་བ་ལ་འཇུག་པའི་དུས་སུ་མཚུངས་པར་ལྡན་
པའི་མ་ཆགས་པ་ལ་སོགས་པ་བཞི་ལས། མ་ཆགས་པ་ནི་སྲིད་པའི་
ལུས་དང་དེ་ལ་ཉེ་བར་མཁོ་བའི་ཡོ་བྱད་ཟས་གོས་ལ་སོགས་པ་རྣམས་
ལ་ཆགས་པའི་གཉེན་པོར་གྱུར་པ་ནི་ཆགས་པ་མེད་པ་སྟེ་དེ་དག་ལ་་་་
ཡིད་འབྱུང་ཞིང་དང་དུ་མི་ལེན་པ་གང་ཡིན་པའོ། །ཆགས་པས་ཉེས་
སྤྱོད་ཀྱི་རྒྱུ་བྱེད་ལ་འདིས་དེའི་གཉེན་པོ་བྱེད་པས་དེའི་ཕྱིར་འདི་ནི
ཉེས་པར་སྤྱོད་པ་ལ་མི་འཇུག་པའི་རྟེན་བྱེད་པའི་ལས་ཅན་ཡིན་ནོ། །
འོག་མ་གཉིས་ལ་ཡང་དེ་བཞིན་དུ་སྦྱར་རོ། །ཞེ་སྡང་མེད་པ་ནི་དགྲ་ལ་
སོགས་པའི་ཡིད་དུ་མི་འོང་བའི་སེམས་ཅན་དང་རང་རྒྱུད་ཀྱི་ཚོར་བ་་
སྡུག་བསྔལ་དང་དུག་མཚོན་ལ་སོགས་པ་གང་ལས་སྡུག་བསྔལ་འབྱུང་
བའི་གནས་སུ་གྱུར་པའི་ཆོས་རྣམས་ཀུན་ནས་མནར་སེམས་པ་མེད་་་་་
པ་བྱམས་པའི་བདག་ཉིད་གང་ཡིན་པའོ། །གཏི་མུག་མེད་པ་ནི་གཏི་
• 161.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མུག་གི་གཉེན་པོར་གྱུར་པས་ཏེ་ཡང་དག་པར་ཕྱིན་ཅི་མ་ལོག་པར ……
རྟོགས་པའོ། །དེ་ཡང་ཤེས་པ་དང་སོ་སོར་བརྟགས་པའི་བྱེ་བྲག་གིས་
རྣམ་པ་གཉིས་ཡིན་ལ། ཤེས་པ་ནི་རྣམ་པར་སྨིན་པ་ལས་བྱུང་བ་དང་
ལུང་ལས་བྱུང་བ་དང་བསམ་པ་ལས་བྱུང་བ་དང་རྟོགས་པ་ལས་བྱུང་་
བའི་ཤེས་རབ་ཀྱི་བྱེ་བྲག་གིས་རྣམ་པ་བཞི་སྟེ་དེ་དག་ཀྱང་གོ་རིམ་་་་་་་
བཞིན་དུ་སྐྱེ་བས་ཐོབ་པ་དང་ཐོས་པ་ལས་བྱུང་བ་དང་བསམ་པ་ལས་
བྱུང་བ་དང་སྒོམ་པ་ལས་བྱུང་བའི་ཤེས་རབ་རྣམས་ཡིན་ནོ། །སོ་སོར་
བརྟགས་པ་ནི་ཤེས་རབ་བརྟན་པ་དང་བཅས་པ་ཉིད་དོ། །བརྟན་པ་
ཞེས་པ་ནི་ཤེས་རབ་དང་བརྩོན་འགྲུས་དང་ཏིང་ངེ་འཛིན་རྣམས
ཡིན་ལ། དེ་ལ་ཤེས་རབ་ཀྱི་རྫས་གཉིས་མཚུངས་པར་ལྡན་པ་མི་སྲིད་
པས་དེའི་ཕྱིར་ཏིང་ངེ་འཛིན་དང་བརྩོན་འགྲུས་དང་མཚུངས་པར་་་་་
ལྡན་པའི་ཤེས་རབ་ལ་འདིར་སོ་སོར་བརྟགས་པ་ཞེས་བྱའོ། །བརྩོན་
འགྲུས་( ༦༩བ) ནི་དགེ་བ་བསྒྲུབ་པ་ལ་སེམས་མངོན་པར་སྤྲོ་བ་ལེ་་་་
ལོའི་གཉེན་པོར་གྱུར་པའོ། །དགེ་བ་ཇི་ལྟ་བུ་ལ་སེམས་སྤྲོ་བ་ཡིན་ཞེ་ན
ཐོག་མར་དགེ་བ་བསྒྲུབ་པར་འདོད་པའི་མཚན་ཉིད་ཅན་གྱི་གོ་ཆ་་་་་་
དང་༑ དེའི་འོག་ཏུ་ཇི་ལྟར་གོ་གྱོན་པ་ལྟར་དགེ་བ་བསྒྲུབ་པ་ལ་ཞུགས་
པའི་སྦྱོར་བ་དང་། བསྒྲུབ་བྱ་རྒྱ་ཆེན་པོ་ལ་སེམས་མི་ཞུམ་ཞིང་མི་
འགོང་བ་དང་། མི་མཐུན་ཕྱོགས་ཀྱི་གནོད་པས་སྐྱོ་སྟེ་སྦྱོར་བ་ལས་མ་
ལྡོག་པ་དང་། དགེ་བ་ཅུང་ཟད་ཀྱིས་ཆོག་པར་མི་འཛིན་པ་རྣམས་
ལའོ༑ །ཡུལ་དེ་དག་ལ་མངོན་པར་སྤྲོ་བ་གང་ཡིན་པ་དེ་དག་ཀྱང་གོ་
རིམ་བཞིན་དུ་གོ་ཆ་དང་སྦྱོར་བ་དང་མི་འགོང་བ་དང་མི་ལྡོག་པ་་་་་་་
•162.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ཆོག་པར་མི་འཛིན་པའི་བརྩོན་འགྲུས་རྣམས་ཡིན་ནོ། །འདི་དག་
ནི་དགེ་བའི་ཆོས་རྣམས་ལ་མཐུ་དང་ལྡན་པ། བརྩོན་འགྲུས་དང་ལྡན་
པ༑ སྤྲོ་བ་དང་ལྡན་པ། བརྟུལ་བ་བརྟན་པ། བརྩོན་པ་མི་འདོར་བ་
ཞེས་པའི་མདོའི་ཚིག་རྣམས་ཀྱི་རྗེས་སུ་འབྲངས་ཏེ་བཤད་པའོ། །འདི་
དང་རྗེས་སུ་མཐུན་པར་མདོ་སྡེ་རྒྱན་ལས་ཀྱང་། ཐོག་མར་གོ་ཆའི་
བརྩོན་འགྲུས་དེ་ནས་ནི། །ཚུལ་བཞིན་རབ་ཞུགས་སྦྱོར་བའི་བརྩོན་
འགྲུས་ཏེ། །མ་ཞུམ་མི་འཁྲུག་ཆོག་མི་ཤེས་བརྩོན་འགྲུས། །ཞེས་གང་
གསུངས་པ་ཡིན་ནོ། །བརྩོན་འགྲུས་ནི་བྱ་བ་ལ་མངོན་པར་སྤྲོ་བའི་
ཞེས་པ་ཙམ་སྨོས་ན་མི་དགེ་བའི་བྱ་བ་ལ་མངོན་པར་སྤྲོ་བ་ཡང
བརྩོན་འགྲུས་སུ་ཐལ་བར་གྱུར་ན་མི་རུང་བས་དེའི་ཕྱིར་གོ་ཆ
སོགས་པའི་ཡུལ་ལ་སེམས་སྤྲོ་བ་ཞེས་ཁྱད་པར་དུ་བྱས་པ་ཡིན་ནོ། །མི་
དགེ་བ་ལ་སྤྲོ་བ་ནི་སྨད་པར་བྱ་བ་ཉིད་ཀྱིས་ལེ་ལོ་ཉིད་ཡིན་གྱི་དགེ་བ་
མ་ཡིན་ནོ། །ཉོན་མོངས་ཅན་རྣམས་ནི་ཤིན་ཏུ་གོམས་པའི་ཕྱིར་སྤྲོ་
བར་བྱ་ཅི་དགོས་ཤེ་ན། ཕལ་ཆེར་ནི་དེ་ལྟར་ཡིན་མོད་ཀྱི་སྤྲོ་བ་ལ་ལྟོས་
པ་ཡང་ཅུང་ཟད་ཡོད་པ་ཡིན་ནོ། །ཡོངས་སུ་རྫོགས་པར་བྱེད་པ་ནི་
དངོས་གཞི་ལ་འཇུག་པ་ལྟ་བུའོ། །( ༧༠ན)ཡོངས་སུ་སྒྲུབ་པ་ནི་དེ་
ཉིད་ལེགས་པར་སྦྱང་བ་བྱ་བ་ཉིད་དོ། །འཇིག་རྟེན་པའི་འདོད་ཆགས་
དང་བྲལ་བའི་དུས་སུ་མཚུངས་པར་ལྡན་པའི་ཤིན་ཏུ་སྦྱངས་པ་ནི་
ལུས་ཀྱི་གནས་ངན་ལེན་ནི་ལུས་ལས་སུ་མི་རུང་བ་དང་སེམས་ཀྱི
གནས་ངན་ལེན་ནི་གང་གིས་སེམས་ཏིང་ངེ་འཛིན་ལ་སོགས་པའི་
དགེ་བའི་དམིགས་པ་ལ་བཀོལ་དུ་མི་རུང་བར་བྱེད་པའི་ཀུན་ནས་་་་
•163·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཉོན་མོངས་པའི་ཆོས་ཀྱི་ས་བོན་རྣམས་རྒྱུན་གཅོད་པའི་རྒྱུར་གྱུར་པ་
གང་ཡིན་པའོ། །དེ་དག་ཀྱང་གང་ཞེ་ན། ལུས་དང་སེམས་ལས་སུ་རུང་
བ་ཉིད་དོ། །དེ་ལ་ལུས་ལས་སུ་རུང་བ་ནི་ལུས་ཀྱི་བྱ་བ་ལྡང་བ་ཡང་བ་
ལ་སོགས་པ་ལ་ཇི་ལྟར་འདོད་པ་བཞིན་དུ་བཀོལ་དུ་རུང་བའོ། །
སེམས་ལས་སུ་རུང་བ་ནི་སེམས་ཇི་ལྟར་འདོད་པའི་དགེ་བའི་
དམིགས་པ་ལ་བཀོལ་དུ་རུང་བའོ། །དེ་དག་ལ་གོ་རིམ་བཞིན་དུ་ལུས་
ཤིན་ཏུ་སྦྱངས་པ་དང་སེམས་ཤིན་ཏུ་སྦྱངས་པ་ཞེས་ཀྱང་བྱའོ། ། ཇི་
སྐད་བཤད་པའི་མཚན་ཉིད་ཅན་གྱི་ལུས་དང་སེམས་ལས་སུ་རུང་བ་་་
ཉིད་ནི་ལུས་དང་སེམས་ཉིད་མ་ཡིན་ནམ་དེ་དག་ཇི་ལྟར་ན་སེམས་་་་་
ལས་བྱུང་བར་འགྱུར་ཞེ་ན། ཤིན་ཏུ་སྦྱངས་པ་ནི་འདིས་ལུས་དང་
སེམས་ལས་སུ་རུང་བར་བྱེད་པས་དེའི་ཕྱིར་ལུས་དང་སེམས་ལས་སུ་་་་
རུང་བ་ཉིད་ཅེས་བྱའི་ལུས་དང་སེམས་ལས་སུ་རུང་བའི་རང་བཞིན་་་
ནི་མ་ཡིན་ནོ། །དེའི་ཕྱིར་གང་དང་ལྡན་ན་ཇི་སྐད་བཤད་པའི་མཚན་
ཉིད་ཅན་གྱི་ལུས་སེམས་ལས་སུ་རུང་བའི་བྱུང་བའི་སེམས་ལས་བྱུང་་་
བ་གང་ཡིན་པ་དེ་ལ་ནི་འདིར་ཤིན་ཏུ་སྦྱངས་པ་ཞེས་བསྟན་པ་ཡིན་
ནོ༑ །འདིས་སེམས་དམིགས་པ་ལ་ཇི་ལྟར་འདོད་པ་བཞིན་དུ་བཀོལ་དུ་
རུང་བར་བྱེད་པས་དེའི་ཕྱིར་འདི་ནི་ཉོན་མོངས་པ་ལ་སོགས་པའི་་་་་་་
་པ་ཐམས་ཅད་སེལ་བའི་ལས་ཅན་ཡིན་ནོ། །འཇིག་རྟེན་ལས་
འདས་པའི་འདོད་ཆགས་དང་བྲལ་བའི་དུས་སུ་མཚུངས་པར་ལྡན་
པའི་བག་ཡོད་དང་བཏང་སྙོམས་(༧༠བ)གཉིས་ལས། བག་ཡོད་པ་
ནི་མ་ཆགས་པ་ནས་བརྩོན་འགྲུས་དང་བཅས་པ་ལ་གནས་ནས་ཟག་་་
• 164·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་དང་བཅས་པ་དང་ཟག་པ་མེད་པའི་དགེ་བའི་ཆོས་རྣམས་ཡང
དང་ཡང་དུ་མངོན་དུ་བྱེད་པའི་སྒོ་ནས་བསྒོམ་པ་དང་ཟག་པ་དང་་
བཅས་པའི་ཆོས་ཉོན་མོངས་པ་དང་ཉེ་བའི་ཉོན་མོངས་པ་དང་དེ་་་
དག་སྐྱེ་བ་དང་རྗེས་སུ་མཐུན་པའི་ཡུལ་རྣམས་ལ་སེམས་བསྲུང་ཞིང་་་་
བག་ཡངས་སུ་མི་གཏོང་བ་གང་ཡིན་པའོ། །དེས་ན་བརྩོན་འགྲུས་དང་
བཅས་པའི་མ་ཆགས་པ་ལ་སོགས་པས་མི་དགེ་བ་སྤོང་ཞིང་དེའི་
གཉེན་པོ་བསྒོམ་པར་བྱེད་པས་དེའི་ཕྱིར་དེ་དག་ལ་བག་ཡོད་པ་ཞེས་་
གདགས་སོ། །འཇིག་རྟེན་པའི་ཕུན་སུམ་ཚོགས་པ་ལུས་དང་ལོངས་
སྤྱོད་ཁྱད་པར་ཅན་དང་འཇིག་རྟེན་ལས་འདས་པའི་ཕུན་སུམ་ཚོགས་
པ་བྱང་ཆུབ་རྣམ་པ་གསུམ་ལ་སོགས་པ་ནི་བརྩོན་འགྲུས་དང་བཅས་
པའི་མ་ཆགས་པ་ལ་སོགས་པས་སྒྲུབ་ཅིང་འདོད་པ་ཡོངས་སུ་རྫོགས་་་
པར་བྱེད་པས་དེའི་ཕྱིར་བག་ཡོད་པ་ནི། འཇིག་རྟེན་དང་འཇིག་རྟེན་
ལས་འདས་པའི་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པ
བྱེད་པ་དང་ཡོངས་སུ་སྒྲུབ་པའི་ལས་ཅན་ཡིན་ནོ། །བཏང་སྙོམས་ནི་
གང་གིས་ཐོག་མར་སེམས་བྱིང་རྒོད་ཀྱིས་མི་མཉམ་པ་མེད་པར་བྱེད་་་
པས་སེམས་མཉམ་པ་ཉིད་དུ་བྱེད་པ་གང་ཡིན་པ་དང་། བར་དུ་
མངོན་པར་འདུ་བྱེད་པ་མེད་པར་དམིགས་པ་ལ་རང་གི་ངང་གིས
འཇུག་པར་བྱེད་པའི་སྒོ་ནས་སེམས་རྣལ་དུ་འདུག་པ་ཉིད་དུ་བྱེད་པ་་
གང་ཡིན་པ་དང་། ཐ་མར་བྱིང་རྒོད་ཀྱི་གཉེན་པོ་ལ་རྩོལ་བ་མི་དགོས་
པས་སེམས་ལྷུན་གྱིས་གྲུབ་པ་ཉིད་དུ་གནས་པར་བྱེད་པ་གང་ཡིན་
པའོ༑ །དེ་ལ་སེམས་རྣལ་དུ་འདུག་པའི་དུས་ན་ནི་བསྒོམས་ནས་རིང་
·165.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པོ་མ་ལོན་པའི་ཕྱིར་བྱིང་བ་དང་རྒོད་པ་འབྱུང་གི་དོགས་པ་དང་ལྡན་
པ་ཡིན་ལ། སེམས་ལྷུན་གྱིས་གྲུབ་པ་ཉིད་དུ་གནས་པ་ན་ནི་སྒོམ་པ་
ཁྱད་ཞུགས་པས་མི་མཐུན་( ༧༡ན)ཕྱོགས་ཐག་རིང་དུ་གྱུར་པའི་་
ཕྱིར་བྱིང་རྒོད་བྱུང་གི་དོགས་པ་མེད་པ་དེའི་ཕྱིར་དེ་དག་གི་གཉེན་པོ་
ལ་རྩོལ་བ་མི་དགོས་པ་ཡིན་ནོ། །སེམས་མཉམ་པ་ཉིད་ལ་སོགས་པ་ནི་
སེམས་བཏང་སྙོམས་སུ་གནས་པའི་དོན་ཡིན་ལ་སེམས་ལས་བྱུང་བ་་་
གང་གིས་སེམས་བཏང་སྙོམས་སུ་བྱིན་པ་གང་ཡིན་པ་དེ་ལ་བཏང་་་་་
སྙོམས་ཞེས་བྱའོ། །སེམས་ཇི་སྐད་བཤད་པའི་བཏང་སྙོམས་ལ་གནས་
པ་ན་ཆགས་སོགས་ཀུན་ནས་ཉོན་མོངས་པ་སྐྱེ་བའི་སྐབས་མེད་པས་་་
དེའི་ཕྱིར་བཏང་སྙོམས་ནི་ཀུན་ནས་ཉོན་མོངས་པའི་གོ་སྐབས་མི་་་་་་་
འབྱེད་པའི་རྟེན་བྱེད་པའི་ལས་ཅན་ཡིན་ནོ། །སེམས་ཅན་ལ་ཕན་
འདོགས་པའི་དུས་སུ་མཚུངས་པར་ལྡན་པའི་རྣམ་པར་མི་འཚེ་བ་ནི་་
ཕ་རོལ་སྡུག་བསྔལ་བའི་ཁྱད་པར་མཐོང་ན་མི་བཟོད་པར་གྱུར་པ
སྙིང་རྗེ་བའི་སེམས་ཉིད་དེ་དེ་ཡང་ཞེ་སྡང་མེད་པའི་ཆར་གཏོགས་པ་་
ཉིད་ཀྱི་བཏགས་པར་ཡོད་པ་ཡིན་གྱི་རྫས་སུ་ནི་མ་ཡིན་ནོ། །དེ་དང་
ལྡན་ན་གསོད་པ་དང་འཆིང་བ་ལ་སོགས་པ་མཐོ་མི་འཚམ་ཞིང
གཞན་ལ་གནོད་པ་མི་བྱེད་པ་དེའི་ཕྱིར་འདི་ནི་མཐོ་མི་འཚམ་པའི་་་་་
ལས་ཅན་ཡིན་ནོ། །།དགེ་བ་རྣམས་ཀྱི་འོག་ཏུ་ཉོན་མོངས་པ་རྣམས་
སྐབས་སུ་བབས་པས་དེའི་ཕྱིར་འདོད་ཆགས་གང་ཞེ་ན། ཞེས་སྨོས་སོ།༎
དེ་ཡང་རྣམ་པར་གཏན་ལ་དབབ་པ་བསྡུ་བ་ལས། ཉོན་མོངས་པ་
རྣམས་ཀྱི་གནས་དུ་ཡོད་ཅེ་ན་སྨྲས་པ། དྲུག་སྟེ་མ་རིག་པ་དང་བཅས་
•166.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཤིང་ཡིད་དུ་འོང་བ་ཀུན་ནས་ཉོན་མོངས་པ་ཅན་གྱི་ཡུལ་དང་། མ་
རིག་པ་དང་བཅས་ཤིང་ཡིད་དུ་མི་འོང་ལ་ཀུན་ནས་ཉོན་མོངས་པ་་་་་
ཅན་གྱི་ཡུལ་དང་། ཚུལ་བཞིན་མ་ཡིན་པ་ཡིད་ལ་བྱེད་པ་དང་བཅས་
ཤིང་ཀུན་ནས་ཉོན་མོངས་པ་ཅན་གྱི་ཡུལ་དང་། མ་རིག་པ་དང་
བཅས་ཤིང་རང་གི་ཉེ་བར་ལེན་པའི་ཕུང་པོ་རྣམས་དང་སེམས་ཅན་་་
དམན་པ་དང་མཚུངས་པ་དང་ཁྱད་པར་དུ་འཕགས་པ་རྣམས་ཐོབ་་་་་
པར་བྱ་བ་མ་ཐོབ་པ་ལ་( ༧༡བ) ཕྱིན་ཅི་ལོག་་དང་ཡོན་ཏན་ལ་ཕྱིན་
ཅི་ལོག་དང་། མ་རིག་པ་དང་ཚུལ་བཞིན་མ་ཡིན་པ་ཡིད་ལ་བྱེད་པ་
དང་བཅས་ཤིང་དམ་པ་མ་ཡིན་པའི་ཆོས་ཉན་པ་དང་། མ་རིག་པ་
དང་ཚུལ་བཞིན་མ་ཡིན་པ་ཡིད་ལ་བྱེད་པ་དང་བཅས་ཤིང་དམ་པ་མ་
ཡིན་པའི་ཆོས་ཉན་པ་དང་ལེ་ལོའོ། །དེ་ལ་དང་པོ་ནི་ཕྲད་པར་མངོན་
པར་དགའ་བ་ཉིད་ཀྱི་ཕྱིར་རོ། །གཉིས་པ་ནི་འབྲལ་བར་མངོན་པར་
དགའ་བ་ཉིད་ཀྱི་ཕྱིར་རོ། །གསུམ་པ་ནི་ཡུལ་ལ་ཕྱིན་ཅི་ལོག་པ་ཉིད་ཀྱི་
ཕྱིར་རོ། །བཞི་པ་ནི་འགྲན་ཅིང་མངོན་པའི་ང་རྒྱལ་བྱེད་པ་ཉིད་ཀྱི་
ཕྱིར་རོ། །ལྔ་པ་ནི་ལོག་པའི་ཆོས་ལ་མངོན་པར་ཞེན་ཅིང་སྒྲུབ་པའི་
ཕྱིར་རོ། །དྲུག་པ་ནི་སྒྲུབ་པ་དང་ལྡོག་པར་མི་བྱེད་པའི་ཕྱིར་གནས་
ཡིན་པར་རིག་པར་བྱའོ། །ཞེས་གསུངས་པ་ལྟར་གནས་དྲུག་ལས་བྱུང་
བའི་ཉོན་མོངས་པ་ཡང་དྲུག་གོ་དེ་ལ་གནས་དང་པོ་ཕྲད་པར་མངོན་་
པར་དགའ་བ་ཉིད་ལས་བྱུང་བའི་འདོད་ཆགས་ནི་ཁམས་གསུམ་པའི་
ལུས་དང་ལོངས་སྤྱོད་ལ་རྗེས་སུ་ཆགས་ཤིང་ཞེན་པས་འབྲལ་དཀའ་་་་
བར་གྱུར་པ་གང་ཡིན་པ་སྟེ་ཇི་ལྟར་འབྲུ་མར་ལ་སོགས་པ་སྣུམ་རྣམས་
·167·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རས་ལ་སོགས་པའི་གནས་ལ་ཞུགས་པ་ནི་འབད་ཀྱང་དབྱུང་བར
དཀའ་བ་ལྟར་འདོད་ཆགས་ཀྱང་རང་གི་དམིགས་པ་ལ་ཞུགས་ཤིང་་་
མཆེད་པ་ནི་འབད་པ་ཆེན་པོས་ཀྱང་དམིགས་པ་དེ་དང་འབྲལ་་་་་་་་་་
དཀའ་བས་དེའི་ཕྱིར་རྗེས་སུ་ཆགས་པ་ཞེས་སྨོས་སོ།།སྡུག་བསྔལ་ཉིད་
གསུམ་དང་ལྡན་པས་ཁམས་གསུམ་གྱི་ཕུང་པོ་རྣམས་ནི་སྡུག་བསྔལ་་་་
ཡིན་ལ་སྡུག་བསྔལ་དེ་ཡང་འདོད་པ་དང་གཟུགས་དང་གཟུགས་མེད
པའི་སྲེད་པའི་དབང་གིས་འགྲུབ་པས་དེའི་ཕྱིར་འདོད་ཆགས་ནི་སྡུག
བསྔལ་བསྐྱེད་པར་རྟེན་བྱེད་པའི་ལས་ཅན་ཡིན་ནོ། །གཉིས་པ་འབྲལ
བར་མངོན་པར་དགའ་བ་ཉིད་ལས་བྱུང་བའི་ཞེ་སྡང་ནི་ཡིད་དུ
འོང་བའི་སེམས་ཅན་དང་སྡུག་བསྔལ་དང་གང་ལས་སྡུག་བསྔལ་
འབྱུང་བའི་གནས་ཀྱི་ཆོས་(༧༢ན) རྣམས་ལ་ཀུན་ནས་མནར་
སེམས་ཤིང་གནོད་པ་བྱ་བར་སེམས་པ་གང་ཡིན་པའོ། །ཀུན་ནས་
མནར་སེམས་པ་ཡོད་ན་གདོན་མི་ཟ་བར་ཡིད་མི་བདེ་འབྱུང་བས་་་་་་
སེམས་གདུང་བར་འགྱུར་བར་སེམས་ཀྱི་རྗེས་སུ་འགྱུར་བའི་ཕྱིར་ལུས་
ལ་ཡང་གདུང་བ་བསྐྱེད་པས་དེའི་ཕྱིར་བདེ་བ་ལ་རེག་པར་མི་གནས་་
པ་དང་ཁོང་ཁྲོ་བ་དང་ལྡན་པ་ནི་ཉེས་པར་སྤྱོད་པ་གང་དང་ཡང་མི་་་
རིགས་པས་དེའི་ཕྱིར་ཉེས་པར་སྤྱོད་པའི་རྟེན་བྱེད་པའི་ལས་ཅན་
ཡིན་ནོ། །གསུམ་པ་ཡུལ་ལ་ཕྱིན་ཅི་ལོག་པ་ཉིད་ལས་བྱུང་བའི་མ་རིག་
པ་ནི་ཁམས་གསུམ་པ་རྣམས་ཀྱི་ལས་དང་འབྲས་བུ་དང་བདེན་པ་
དང་དཀོན་མཆོག་ལ་སོགས་པ་མི་ཤེས་ཤིང་མི་རྟོགས་པ་གང་ཡིན་་་་་
པའོ༑ །དེ་ལ་འདིར་མ་རིག་པ་ཞེས་བྱ་བ་འདི་ཅི་རིག་པ་མེད་པ་ཙམ་
•168.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་ནམ་འོན་ཏེ། རིག་པ་དང་གཞན་པ་ཙམ་ཡིན་ཞེ་ན་རིག་པ་མེད་
པ་ཙམ་ནི་མ་ཡིན་ཏེ་མ་རིག་པ་དངོས་པོ་མེད་པར་ཐལ་བར་འགྱུར་་་་
བའི་ཕྱིར་རོ། །གཉིས་པ་ཡང་མ་ཡིན་ཏེ་གཟུགས་ལ་སོགས་པ་ཡང་མ་
རིག་པར་ཐལ་བ་འགྱུར་བའི་ཕྱིར་རོ། །དེ་བས་ན་མ་རིག་པ་ནི་རིག་པ་
ཡེ་ཤེས་ཀྱི་འགལ་ཟླར་གྱུར་པ་ཡིན་ནོ། །དེ་ཡང་ཉོན་མོངས་པ་ཅན་
དང་ཉོན་མོངས་པ་ཅན་མ་ཡིན་པའི་བྱེ་བྲག་གིས་རྣམ་པ་གཉིས་ཡིན་་
ལ༑ དང་པོ་ནི་ཐར་པ་ཐོབ་པ་ལ་གེགས་བྱེད་པ་ཡིན་ནོ། །གཉིས་པ་ནི་
ཐམས་ཅད་མཁྱེན་པ་ཐོབ་པ་ལ་གེགས་བྱེད་པ་ཡིན་ནོ། །དང་པོ་ནི་
ཉོན་མོངས་པའི་སྒྲིབ་པ་ཐམས་ཅད་ཀྱི་རྩ་བ་ཡིན་ནོ། །གཉིས་པ་ནི་
ཤེས་བྱའི་སྒྲིབ་པ་ཐམས་ཅད་ཀྱི་རྩ་བ་ཡིན་ནོ། །དང་པོ་ནི་གང་ཟག་གི་
བདག་མེད་རྟོགས་པས་སྤོང་བར་འགྱུར་རོ། །གཉིས་པ་ནི་ཆོས་ཀྱི་
བདག་མེད་རྟོགས་པས་སྤོང་བར་འགྱུར་རོ། །དང་པོ་ནི་ཉན་ཐོས་དང་
རང་སངས་རྒྱས་ཀྱི་ཐེག་པ་པ་དག་གི་སྒྲིབ་པ་ཡིན་ཏེ་འདིས་དེ་དག་་་་
གི་མངོན་པར་འདོད་པའི་དོན་མྱ་ངན་ལས་འདས་པ་ལ་སྒྲིབ་པར་་་་་་
བྱེད་( ༧༢བ)པའི་ཕྱིར་རོ། །གཉིས་པ་ནི་ཐེག་པ་ཆེན་པོ་དག་གི་སྒྲིབ་
པ་ཡིན་ཏེ་འདིས་དེ་དག་གི་མངོན་པར་འདོད་པའི་དོན་ཐམས་ཅད་་་
མཁྱེན་པ་ལ་གེགས་བྱེད་པའི་ཕྱིར་རོ། །དེ་ལ་གང་ཅི་ཡང་རུང་གཟུང་
བ་དང་འཛིན་པ་ལ་སོགས་པའི་ཆོས་སུ་མངོན་པར་ཞེན་པ་ཇི་སྙེད་པ་
དེ་དག་ནི་ཉོན་མོངས་པ་ཅན་མ་ཡིན་པའི་མ་རིག་པ་ཞེས་བྱའོ། །ཅིའི་
ཕྱིར་ཉོན་མོངས་པ་ཅན་མ་ཡིན་པ་ཞེས་བྱ་ཞེ་ན་ཉོན་མོངས་པ་མ་་
ལུས་པར་སྤངས་པའི་དགྲ་བཅོམ་པ་སོགས་ལ་ཡང་འདི་ཡོད་པའི
•169.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིར་རོ། །ཅིའི་ཕྱིར་མ་རིག་པ་ཞེས་བྱ་ཞེ་ན་ཆོས་ཀྱི་གནས་ལུགས་
མཐོང་བ་ལ་སྒྲིབ་པའི་ཕྱིར་རོ། །ཉོན་མོངས་པ་ཅན་གྱི་མ་རིག་པའི་
རང་བཞིན་ལ་ནི་ཆེན་པོ་དག་གི་བཞེད་པ་གཉིས་སུ་འགྱུར་ཏེ་འདི་་་་
ལྟར༑ དཔལ་ལྡན་ཟླ་བ་གྲགས་པ་དང་ཆོས་ཀྱི་གྲགས་པ་རྣམས་ནི་མདོ་
སྡེ་ས་བཅུ་པ་དང་ཟླ་བ་སྒྲོན་མེའི་མདོ་ལ་སོགས་པའི་རྗེས་སུ་འབྲངས་
ནས་ཕུང་པོ་ལ་བདག་དང་བདག་གིར་འཛིན་པའི་མཚན་ཉིད་ཅན་་་་་
གྱི་འཇིག་ཚོགས་ལ་ལྟ་བ་ཉིད་ཉོན་མོངས་པ་ཅན་གྱི་མ་རིག་པར་
བཞེད་པ་ཡིན་ཏེ། ཇི་སྐད་དུ་དབུ་མ་ལ་འཇུག་པར། ཉོན་མོངས་སྐྱོན་
རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར
ནས༑ །བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་
བདག་ནི་འགོག་པར་བྱེད།། །ཅེས་གསུངས་ཤིང༌། རྣམ་འགྲེལ་ལས་
ཀྱང་༑ ཉེས་པ་རྣམ་པ་ཐམས་ཅད་དག །འཇིག་ཚོགས་ལྟ་ལས་བྱུང་བ་
ཡིན༑།དེ་མ་རིག་དེ་དེ་ལས་ཆགས། །དེ་ལས་ཞེ་སྡང་ལ་སོགས་འབྱུང་།།
དེ་ཉིད་ཀྱིས་ན་ཉེས་རྣམས་ཀྱི། །རྒྱུ་ནི་གཏི་མུག་ཡིན་པར་གསུངས། །
ཞེས་དང་། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་ཚོགས་ལྟ་བ་
ཡིན༑ །ཞེས་པ་ལ་སོགས་པ་སྒྲུབ་བྱེད་དང་བཅས་ནས་འཆད་པ་ཡིན་
ནོ༑ །ཐེག་པ་ཆེ་ཆུང་གི་ཆོས་མངོན་པ་དག་ནི་འཇིག་ལྟ་ཤེས་རབ་ཡིན་
པས་སོ་སོར་རྟོག་ཅིང་འཇལ་བའི་རྣམ་པ་ཅན་ཡིན་ལ་དེའི་ཕྱིར
དམིགས་( ༧༣ ན)རྣམ་གསལ་བའི་རང་བཞིན་ཡིན་ལ་མ་རིག་པ་ནི་
རྟོག་པ་མི་གསལ་བའི་ངོ་བོ་ཡིན་པས་དེ་དག་ནི་སེམས་ལས་བྱུང་བ་་་་
ཐ་དད་ཡིན་གྱི་གཅིག་མ་ཡིན་ནོ་ཞེས་བཞེད་པ་ཡིན་ནོ། །གཞུང་
•170.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདིར་ནི་དེ་དག་དང་མཐུན་པར་རྣམ་པར་བཞག་པ་ཡིན་ནོ། །ཉོན་
མོངས་པ་ཅན་གྱི་མ་རིག་པ་དེ་ཡང་ལས་འབྲས་ལ་རྨོངས་པ་དང་དེ་་་་
ཁོ་ནའི་དོན་ལ་རྨོངས་པའི་བྱེ་བྲག་གིས་གཉིས་སོ། །དང་པོ་ནི་ལ་
འབྲས་ཀྱི་འབྲེལ་བ་མ་ཤེས་པ་གང་ཡིན་པའོ། །གཉིས་པ་ནི་བདེན་པ་
བཞིའི་ཆོས་ཀྱི་དེ་ཁོ་ན་ཉིད་མི་ཤེས་པ་གང་ཡིན་པའོ། །དང་པོས་ནི་
མངོན་པར་མཐོ་བའི་གོ་འཕང་ལ་སྒྲིབ་པར་བྱེད་དེ་གཉིས་པས་ནི་་
ངེས་པར་ལེགས་པའི་གོ་འཕང་ལ་སྒྲིབ་པར་བྱེད་དོ། །ཡང་ན་མ་
འདྲེས་པའི་མ་རིག་པ་དང་འདྲེས་པའི་མ་རིག་པ་གཉིས་ཡིན་ནོ། །
རྨོངས་པར་གྱུར་ན་གནས་ལུགས་ལ་ཕྱིན་ཅི་ལོག་ཏུ་སྒྲོ་འདོགས་པ་་
དང་མཐའ་གཉིས་སུ་རྟོག་པ་རྣམས་འབྱུང་ཞིང་འདོད་ཆགས་ལ་
སོགས་པའི་ཀུན་ནས་ཉོན་མོངས་པ་རྣམས་ཀྱང་གནས་ལུགས་མི་ཤེས་
པ་ལས་བྱུང་བས་དེའི་ཕྱིར་མ་རིག་པ་ནི་ཕུང་པོ་ལ་སོགས་པའི་ཆོས་
རྣམས་ལོག་པར་ངེས་པ་དང་ཐེ་ཚོམ་དང་ཀུན་ནས་ཉོན་མོངས་པ་་་་་་་
འབྱུང་བའི་རྟེན་བྱེད་པའི་ལས་ཅན་ཡིན་ནོ། །བཞི་པ་འགྲན་ཅིང་
མངོན་པའི་ང་རྒྱལ་བྱེད་པ་ལས་འབྱུང་བའི་ང་རྒྱལ་ནི་འཇིག་ཚོགས་་་
ལ་ལྟ་བའི་བདག་པོའི་རྐྱེན་ལ་བརྟེན་ནས་བདག་རིགས་དང་ཤེས་རྒྱ་་་
དང་དབང་ཕྱུག་ལ་སོགས་པ་ཆོས་ཀྱི་སྒོ་ནས་སེམས་ཁེངས་ཤིང
མཐོན་པོའི་རྣམ་པར་བྱེད་པ་གང་ཡིན་པ་སྟེ་དེ་ནི་སེམས་ཁེངས་པའི་་
ངོ་བོར་བྱེ་བྲག་མེད་ཀྱང་སེམས་ཁེངས་པའི་རྒྱུའི་བྱེ་བྲག་ལས་ང་རྒྱལ་་
རྣམ་པ་བདུན་དུ་འགྱུར་རོ། །འདིས་ནི་བླ་མ་དང་བླ་མ་དང་འདྲ་བའི་
ཡོན་ཏན་ཅན་རྣམས་ལ་འགྱིང་ཞིང་ལུས་དང་ངག་གིས་སྲི་ཞུ་མི་བྱེད་་
171.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པས་མི་གུས་པ་དང་དེའི་དབང་གིས་གཞན་ཁྱད་དུ་གསོད་པ་ལ་སོཊ་་
པ་ལུས་ངག་གི་ཉེས་སྤྱོད་ལ་འཇུག་པས་དེའི་ཕྱིར་ཡང་སྲིད་པར་སྡུག་་
(༧༣བ)བསྔལ་འབྱུང་བའི་རྟེན་བྱེད་པའི་ལས་ཅན་ཡིན་ནོ། །དེ་
ལྟར་ཡང་སྤྱོད་འཇུག་ལས། ངན་འགྲོར་ང་རྒྱལ་གྱིས་འཁྲིད་ཅིང་། །མི་
ཡི་དགའ་སྟོན་བཅོམ་པ་དང་། །གཞན་གྱི་ཟན་ཟའི་བྲན་དང་ནི། གླེན་
དང་མི་སྡུག་ཅན་དུ་འགྱུར། །ཞེས་གང་གསུངས་པ་ཡིན་ནོ། །
〔ཁ〕 དྲུག་པ་སྒྲུབ་པ་དང་ལྡོག་པར་མི་བྱེད་པའི་ཐེ་ཚོམ་ནི་
བདེན་པ་དང་ལས་འབྲས་དང་དཀོན་མཆོག་རྣམས་ལ་ཡོད་མེད་དང་
ཡིན་མིན་སོགས་ཀྱི་རྣམ་པ་ཡིད་གཉིས་ཟ་བ་གང་ཡིན་པའོ། །ཐེ་ཚོམ་
འདི་ལ་ཡང་ཉོན་མོངས་པ་དང་ཉོན་མོངས་པ་ཅན་མ་ཡིན་པའི་བྱེ་་་་་
བྲག་གི་རྣམ་པ་གཉིས་ཡོད་ལ། ཉོན་མོངས་པ་ཅན་མ་ཡིན་པ་ཡང་བྱ་
བའི་རྣམ་པ་གང་ཡང་རུང་བ་ལ་ཡིད་གཉིས་སུ་གྱུར་པ་དཔེར་ན
ཕྱོགས་འདི་ན་ལྷ་ཡོད་དམ་མེད་སྙམ་པ་ལྟ་བུ་སྟེ་དེ་དག་ནི་ཤེས་བྱའི་་་
སྒྲིབ་པས་བསྡུས་པ་ཡིན་པས་ཉོན་མོངས་པ་ཞེས་མི་བྱའོ། །ཉོན་མོངས་
པ་ཅན་ནི་ཇི་སྐད་བཤད་པའི་མཚན་ཉིད་ཅན་ཏེ་དེས་ན་མཐོ་རིས་་་་་
དང་ཐར་པའི་གེགས་བྱེད་པ་ཉིད་ཀྱིས་ཉེས་པ་ཆེ་བའི་ཕྱིར་ཉོན
མོངས་པ་ཅན་ཡིན་ནོ། །དེ་ཡང་ལས་འབྲས་དང་དཀོན་མཆོག་ལ་ཐེ་
ཚོམ་ཟ་བས་ནི་མཐོ་རིས་ཀྱི་བགེགས་སུ་གྱུར་ལ་བདེན་པའི་རྣམ་པ་་་་་་
དག་ལ་ཐེ་ཚོམ་ཟ་བས་ནི་ཐར་པའི་བགེགས་སུ་འགྱུར་བ་ཡིན་ནོ། །
ལས་འབྲས་དང་བདེན་པ་སོགས་ལ་ཐེ་ཚོམ་ཟ་ན་མཐོ་རིས་དང་ཐར་་
པའི་དོན་དུ་དེ་དག་ལ་བླང་དོར་དང་ཚུལ་བཞིན་ཡིད་ལ་བྱེད་པ་་་་་་་་་
•172.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་ལ་མི་འཇུག་པས་དེའི་ཕྱིར་ཐེ་ཚོམ་ནི་མཐོ་རིས་དང་ཐར་པའི་་
ཐབས་སུ་གྱུར་པའི་དགེ་བའི་ཕྱོགས་རྣམས་ལ་མི་འཇུག་པའི་རྟེན
བྱེད་པའི་ལས་ཅན་ཡིན་ནོ། །
〔ཀ〕 ལྔ་པ་ལོག་པའི་ཆོས་ལ་མངོན་པར་ཞེན་ཅིང་སྒྲུབ་པའི་རྒྱུ་
ཅན་གྱི་ལྟ་བ་ལ་ཡང་ལྟ་བའི་ངོ་བོ་བཤད་པ་དང་ཁྱད་པར་བཤད་པ་་་
གཉིས་ལས། དང་པོ་ལ་ལྟ་བ་འདི་དག་ཀྱང་ཤེས་རབ་ཉོན་མོངས་ཅན་
དུ་བྱེ་བྲག་མེད་ཀྱང་དམིགས་པ་དང་རྣམ་པའི་བྱེ་བྲག་གིས་ཐ་དད
པར་བསྟན་པའི་ཕྱིར་འཇིག་(༧༤ན)ཚོགས་ལ་ལྟ་བ་ལ་སོགས་པ་་་་་
ལྔར་ཕྱེ་བ་ཡིན་ནོ། །དེ་ལ་འཇིག་ཚོགས་ལ་ལྟ་བ་ནི་མདོ་ལས། དགེ་
སྦྱོང་དང་བྲམ་ཟེ་གང་ལ་ལ་དག་བདག་དང་བདག་གིར་རྗེས་སུ་ལྟ་བ་
དེ་དག་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ལའོ། །ཞེས་
གསུངས་པ་ལྟར་དམིགས་པ་ཉེ་བར་ལེན་པའི་ཕུང་པོ་ལྔ་པོ་དག་ལ་་་་
དམིགས་ནས་རྣམ་པ་ལོངས་སྤྱོད་པ་པོར་འཛིན་པའི་སྒོ་ནས་བདག་་་་་
དང་ལོངས་སྤྱོད་བྱར་འཛིན་པའི་སྒོ་ནས་བདག་གི་བར་ཡང་དག་
པར་རྗེས་སུ་ལྟ་བ་གང་ཡིན་པའོ།།དེ་ཡང་རང་གི་ཕུང་པོ་ལ་བདག་ཏུ་
ལྟ་བ་ན་བུ་དང་ཆུང་མ་ལ་སོགས་གཞན་གྱི་ཕུང་པོ་ལ་ནི་བདག་གི་་
བར་འཛིན་པར་བྱེད་དོ། །གང་གི་ཚེ་རང་གི་ཕུང་པོ་ཕྱོགས་གཅིག་ལ་
བདག་ཏུ་ལྟ་བ་དེའི་ཚེ་ན་དེ་ལས་གཞན་པ་རྣམས་ལ་ནི་བདག་གི་་་་་་
བར་ལྟ་བར་བྱེད་དེ། དཔེར་ན་གྲངས་ཅན་ལ་སོགས་པ་དག་ཤེས་པར་
འདོད་པ་དག་གིས་སེམས་དང་སེམས་ལས་བྱུང་བས་བསྡུས་པའི་ཕུང་
པོ་རྣམས་ལ་བདག་ཏུ་ལྟ་བ་ན་མིག་ལ་སོགས་པ་གཟུགས་ཀྱི་ཕུང་པོ་་་་་
·173.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ལ་ནི་བདག་གི་བར་ལྟ་བར་བྱེད་ལ། བྱེ་བྲག་པ་ལ་སོགས་པ
བདག་བེམ་པོར་འདོད་པ་དག་གིས་མིག་ལ་སོགས་པ་གཟུགས་ཀྱི་་་་་་་
ཕུང་པོ་ལ་བདག་ཏུ་སྒྲོ་འདོགས་པ་དེའི་ཚེ་ནི་མིང་གཞིའི་ཕུང་པོ་ལ་་་་
བདག་གི་བར་འཛིན་པར་བྱེད་དོ། །ཡང་དག་པར་རྗེས་སུ་བལྟ་བ་
དེའི་མིང་གི་རྣམ་གྲངས་ནི་བཟོད་པ་དང་། ཞེས་པ་ལ་སོགས་པས་ཏེ།
དེ་ལ་མོས་ཤིང་མི་སྐྲག་པའི་ཕྱིར་བཟོད་པའོ། །དོན་དུ་གཉེར་བས་ན་
འདོད་པའོ། །རབ་ཏུ་རྣམ་པར་འབྱེད་པས་བློ་གྲོས་སོ། །ངེས་པ་ཐོབ་
པས་རྟོགས་པའོ། །ཡོན་ཏན་དུ་འཛིན་པས་ལྟ་བའོ། །ཡང་ན་སྔ་མ་སྔ་
མ་རྣམས་ཕྱི་མ་ཕྱི་མས་བཤད་དོ། །ཅིའི་ཕྱིར་འཇིག་ཚོགས་ལ་ལྟ་བ་
ཞེས་བྱ་ཞེ་ན། འདིའི་དམིགས་ཡུལ་ཉེ་བར་ལེན་པའི་ཕུང་པོ་ལྔ་ནི་སོ་
སོ་རང་གི་ངང་གིས་འཇིག་ཅིང་ཆ་ཤས་དུ་མ་བསགས་པའི་རང་
བཞིན་ཡིན་པས་འཇིག་ཚོགས་ཞེས་བྱ་ལ་(༧༤བ)འཇིག་ཅིང་
ཚོགས་པའི་དད་ཅན་གྱི་ཡུལ་ལ་དམིགས་ནས་འཇིག་ཚོགས་མ་ཡིན
པའི་རྣམ་པར་བལྟ་བས་དེའི་ཕྱིར་འཇིག་ཚོགས་ལ་ལྟ་བ་ཞེས་བྱའོ། །
འཇིག་ཚོགས་ལ་ལྟ་བ་ཞེས་པའི་མིང་ཉིད་ཀྱིས་འདིའི་ཡུལ་བདག་མ་་་
ཡིན་པར་བསྟན་པ་ཡིན་ནོ། །བདག་ནི་རྟག་པ་དང་གཅིག་པུའི་རང་
བཞིན་ཅན་དུ་བདག་ཏུ་སྨྲ་བ་རྣམས་ཁས་ལེན་པའི་ཕྱིར་རོ། །འཇིག་
ཚོགས་ལ་ལྟ་བ་དེ་ཡང་ལྷན་ཅིག་སྐྱེས་པ་དང་ཀུན་བརྟགས་པའི་བྱེ་་་་་
བྲག་གིས་རྣམ་པ་གཉིས་ཡིན་ནོ། །དང་པོ་ནི་ཐོག་མ་མེད་པ་ནས་
གོམས་པའི་སྟོབས་ཀྱིས་ཐ་ན་དུད་འགྲོའི་སྐྱེ་གནས་སུ་གྱུར་པ་དག་ལ་་
ཡང་བདག་བདེ་བར་གྱུར་ཅིག་སྡུག་བསྔལ་བར་མ་གྱུར་ཅིག་སྙམ
.174.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་བློ་རང་གི་ངང་གིས་རྗེས་སུ་འབྲེལ་བར་འབྱུང་བ་གང་ཡིན་པའོ།།
དེ་ལྟར་ཡང་རྣམ་འགྲེལ་ལས། བདེ་བར་གྱུར་པའམ་སྡུག་བསྔལ་བར།
མ་གྱུར་ཅིག་ཅེས་འདོད་པས་ན། །ངའོ་སྙམ་པའི་བློ་གང་སྟེ། །སེམས་
ཅན་ལ་ལྟ་ལྷན་ཅིག་སྐྱེས། །ཞེས་གསུངས་པ་ཡིན་ནོ། །ཀུན་བརྟགས་པ་
ནི་བཤེས་གཉེན་ངན་པས་བསྟན་པའི་གྲུབ་པའི་མཐའ་ཐོས་བསམ་་་་་
བྱས་པའི་སྟོབས་ཀྱིས་ཕུང་པོ་དང་གཅིག་གམ་ཐ་དད་པའི་བདག
ཡོད་པར་བཟུང་ནས་དེ་ཡང་རྟག་པའམ་ཆད་པའམ་ཡོན་ཏན་དང་་་་་
ལྡན་པའམ་ཡོན་ཏན་མེད་པ་ལ་སོགས་པའི་ངོ་བོར་སྒྲོ་བཏགས་པ
གང་ཡིན་པའོ། །སྔ་མ་ནི་ཐོག་མ་མེད་པ་ནས་གོམས་པའི་སྟོབས་ཀྱིས་
སེམས་ཅན་ཀུན་ལ་རྗེས་སུ་ཞུགས་པས་དེའི་ཕྱིར་ལྷན་ཅིག་སྐྱེས་པ་་
ཞེས་བྱ་ལ་ཕྱི་མ་ནི་རྐྱེན་གྱི་སྟོབས་ཀྱིས་འགའ་ཞིག་ལ་གློ་བུར་དུ
འབྱུང་བས་དེའི་ཕྱིར་ཀུན་ནས་བརྟགས་པ་ཞེས་བྱའོ། །དེ་ལ་འཇིག་ལྟ་
ལྷན་སྐྱེས་ཀྱི་ཡུལ་ནི་སེམས་ཅན་དང་གང་ཟག་དང་སྐྱེས་བུ་ཞེས་པ་་་་་་
རྣམས་ཡིན་པས་ཀུན་རྫོབ་ཏུ་ཡོད་པ་ཡིན་ལ། གཞན་དུ་ན་གང་ཟག་
དང་སེམས་ཅན་ལ་སོགས་པའི་ཐ་སྙད་མི་(༧༥ན)འཐད་པར་ཐལ་་
བར་འགྱུར་བའི་ཕྱིར་རོ། །གང་ཟག་དང་སེམས་ཅན་ཞེས་བྱ་བ་འདི་
ཅི་ཞེས་ན་འདི་དག་ནི་ཐོག་མ་མེད་པ་ནས་མ་རིག་པའི་རབ་རིབ་་་་་་་
ཀྱིས་བསླད་པའི་འཇིག་རྟེན་པ་དག་གི་ཐ་སྙད་ཀྱི་རྗེས་སུ་འབྲངས་་་་་་་
ནས་རྟོགས་པར་བྱ་བ་ཡིན་གྱི་རིགས་པའི་རྗེས་སུ་འབྲངས་ནས་
འདིའོ་ཞེས་སུ་ཞིག་གིས་བསྟན་པར་ནུས། དེའི་ཕྱིར་གང་དག་ཕུང་པོ་
རྒྱུན་གང་ཟག་ཡིན་ཞེས་སྨྲ་བ་དང་། གཞན་དག་ཀུན་གཞིའི་རྣམ་ཤེས་
•175.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱི་རྒྱུན་དུ་སྨྲ་བ་ལ་སོགས་པ་ནི་བདེ་བར་གཤེགས་པའི་བསྟན་པའི
སྙིང་པོ་བདག་མེད་པའི་དོན་ལས་ཕྱི་རོལ་ཏུ་གྱུར་པ་ཡིན་ཏེ་འདི་ལྟར།
དེ་དག་གིས་ནི་ཀུན་གཞི་དང་ཕུང་པོ་ལྔ་པོ་ཉིད་བདག་ཏུ་ཁས་བླངས་
པ་ཡིན་ཏེ་བདག་དང་གང་ཟག་དང་སེམས་ཅན་དང་སྐྱེས་བུ་ལ་
སོགས་པ་ནི་རྣམ་གྲངས་ཡིན་པའི་ཕྱིར་རོ། །དེ་ལྟར་ན་ཉན་ཐོས་
འཕགས་པ་དག་གིས་བདག་མེད་པ་མངོན་སུམ་དུ་མཐོང་ངོ་ཞེས་པ་་་
མི་འཐད་པར་འགྱུར་ཏེ་དེ་དག་གིས་ཕུང་པོའམ་ཀུན་གཞི་རང་་་་་་་་
བཞིན་མེད་པར་མཐོང་བ་ནི་མེད་པའི་ཕྱིར་རོ། །བདག་ཏུ་འཛིན་པ་
ཡང་སྒྲོ་བཏགས་པའི་སྤྱོད་ཡུལ་ཅན་མ་ཡིན་པར་རྫས་ཀྱི་སྤྱོད་ཡུལ་་
ཅན་དུ་འགྱུར་རོ། །དེ་བཞིན་གཤེགས་པས་ཕུང་པོ་རྣམས་ལ་བདག་
སེལ་བ་ཡང་མི་འཐད་པར་འགྱུར་རོ། །གང་ཟག་ཀུན་རྫོབ་ཏུ་ཡོད་དོ་
ཞེས་ཁྱོད་ཀྱིས་ཀྱང་སྨྲས་པ་མ་ཡིན་ནམ་དེ་ལྟ་ན་ཕུང་པོ་དང་གཅིག་་་་
གམ་ཐ་དད་གང་དུ་གནས་ཀྱང་རུང་སྟེ་ཕུང་པོ་བདག་ཏུ་སྨྲ་བའམ།
ཡང་ན་ནི་བདག་ཏུ་སྨྲ་བ་དག་གི་རྗེས་སུ་འབྲངས་པར་འགྱུར་རོ་ཞེ་་་་་
ན༑ ཁོ་བོས་ནི་གང་ཟག་ཀུན་རྫོབ་ཏུ་ཡོད་དོ་ཞེས་སྨྲས་ཀྱི་དེ་ཕུང་པོ་
དང་རྫས་གཅིག་གམ་གཞན་དུ་ཡོད་དོ་ཞེས་ནི་མ་སྨྲས་སོ། །དེ་ཅིའི་
ཕྱིར་ཞེ་ན། རྫས་གཅིག་དང་ཐ་དད་དུ་སྨྲས་ན་ནི་གང་ཟག་ཀུན་རྫོབ་
པ་ཡིན་ནོ་ཞེས་སྨྲས་པ་ནི་ཚིག་ཙམ་དུ་འགྱུར་ཀྱི། གཞན་དུ་ན་གང་
ཟག་རྫས་སུ་ཡོད་པ་ཁོ་ནར་ཁས་བླངས་པར་འགྱུར་བ་ཡིན་ན། དེ་
ལྟར་ན་ཡང་བརྗོད་དུ་མེད་པའི་གང་ཟག་ཏུ་སྨྲ་བ་དག་གི་རྗེས་སུ་་་་་་
འབྲངས་པ་( ༧༥བ)མ་ཡིན་ནམ་ཞེ་ན། ཅི་སྟེ་གང་ཟག་རྫས་སུ་ཡོད་
•176.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཁས་བླངས་ཤིང་དེ་ཡང་ཕུང་པོ་དང་དེ་ཉིད་དང་གཞན་དུ་མ་
གྲུབ་པར་སྨྲས་ན་ནི་བདེན་པ་ཞིག་ན་ཁོ་བོ་ནི་གང་ཟག་ཅེས་བྱ་བའི་་་
རྫས་ཅུང་ཟད་ཀྱང་ཁས་མི་ལེན་ན་གང་ཟག་རྫས་སུ་སྨྲ་བ་དེ་དག་་་་
དང་མཚུངས་པའི་གོ་སྐབས་ག་ལ་ཡོད། ཀུན་རྫོབ་ཏུ་ཡོད་པར་ནི་བློས་
ཡོད་པར་སྒྲོ་འདོགས་པ་ཙམ་ཡིན་གྱི་དོན་ལ་མི་གནས་པས་རིགས་་་
པས་དཔྱད་ན་གཅིག་དང་ཐ་དད་གང་དུ་ཡང་མ་གྲུབ་པ་ཡིན་ཏེ་འདི་
ལྟར༑ ཤིང་རྟ་ནི་ཀུན་རྫོབ་ཏུ་མེད་པ་མ་ཡིན་ཏེ་ཤིང་རྟ་འདྲེན་པར་
བྱེད་དོ་ཞེས་པ་ལ་སོགས་པའི་ཐ་སྙད་མཐོང་བའི་ཕྱིར་དང་། ཀུན་
རྫོབ་ཏུ་ཡོད་པའི་དོན་ཡང་འཇིག་རྟེན་གྱི་ཐ་སྙད་ལ་གྲགས་པ་ཙམ་་་་་་
ལས་གཞན་མེད་པའི་ཕྱིར་རོ། །ཤིང་རྟ་དེ་ཡང་རང་གི་ཡན་ལག་
གཟེར་བུ་དང་འཁོར་ལོ་དང་སྲོག་ཤིང་སོགས་དང་གཅིག་པ་ཡང་མ་་་
ཡིན་ཏེ་ཡན་ལག་དེ་དག་སོ་སོར་གནས་པ་ལ་ཤིང་རྟའི་བློ་མི་འཇུག་་་་་
པའི་ཕྱིར་རོ། །ཐ་དད་པ་ཡང་མ་ཡིན་ཏེ་ཡན་ལག་དེ་རྣམས་སོ་སོར་
བསལ་བ་ན་ཤིང་རྟ་གཞན་མ་དམིགས་པའི་ཕྱིར་རོ། །ཡན་ལག་དེ་
དག་ལྷན་ཅིག་ཏུ་ཚོགས་པའི་གནས་སྐབས་ན་ཡང་ཤིང་རྟ་རྫས་
གཞན་སྐྱེ་བ་མ་ཡིན་ཏེ་དེའི་ཚེ་ཡང་ཡན་ལག་དག་ལས་གཞན་པའི་་་་་
ཤིང་རྟ་མ་དམིགས་པའི་ཕྱིར་རོ། །འོན་ཀྱང་ཡན་ལག་དེ་དག་ལྷན་
ཅིག་ཏུ་ཚོགས་པ་ན་གཅིག་དང་ཐ་དད་གང་དུ་ཡང་མ་བརྟགས་པར་་
ཤིང་རྟའོ་སྙམ་པའི་བློ་སྐྱེ་བ་ན་དེའི་རྗེས་སུ་འབྲངས་ནས་ཤིང་རྟ་ཤིང་
རྟ་ཞེས་པའི་ཐ་སྙད་རྗེས་སུ་འདོགས་པ་ཡིན་ནོ། །ཤིང་རྟ་བཞིན་དུ་
གང་ཟག་ཀྱང་དཔྱད་ན་ཕུང་པོ་ལས་གཅིག་དང་ཐ་དད་གང་དུ་ཡང་་
·177.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྲུབ་པ་མེད་ལ་འོན་ཀྱང་ཐོག་མ་མེད་པ་ནས་གོམས་པའི་སྟོབས་ཀྱིས་་
ཕུང་པོ་ལ་ངའོ་སྙམ་པའི་བློ་ངང་གིས་སྐྱེ་བ་ན་བློ་དེའི་རྗེས་སུ་
འབྲངས་ནས་གང་ཟག་དང་སེམས་ཅན་ལ་སོགས་པའི་ཐ་སྙད་
འདོགས་པར་བྱེད་པ་ཡིན་ནོ། །དེ་བས་ན་གང་ཟག་དང་སེམས་ཅན་
དང་ཤིང་རྟ་ལ་སོགས་པ་རྣམས་འཇིག་རྟེན་གྱི་ཐ་སྙད་ཀུན་རྫོབ་པ་་་་་
རྣམས་ཀྱི་རྗེས་སུ་འབྲངས་ནས་རྟོགས་པར་བྱ་བ་ཡིན་གྱི་རིགས་པའི་་་་
རྗེས་སུ་འབྲངས་(༧༦ན)ནས་འདི་ཞེས་བསྟན་དུ་མེད་པ་ཁོ་ན་ཡིན་
ནོ༑ །འཇིག་ལྟ་ཀུན་བཏགས་ཀྱི་ཡུལ་ནི་བྱེ་བྲག་པ་ལ་སོགས་པའི་ཀུན
བརྟགས་པའི་བདག་རྟག་པ་དང་གཅིག་པུ་ལ་སོགས་པས་ཁྱད་པར་
དུ་བྱས་པ་ཡིན་ལ་དེ་དག་ནི་ཀུན་རྫོབ་ཏུ་ཡང་མ་གྲུབ་པ་ཁོ་ན་ཡིན་་་་་
ནོ༑ །བདག་ཏུ་ལྟ་བ་ལ་བརྟེན་ནས་ལྟ་བའི་རྣམ་པ་ཐམས་ཅད་འབྱུང་
བས་དེའི་ཕྱིར་འཇིག་ལྟ་ནི་ལྟ་བ་ཐམས་ཅད་ཀྱི་རྟེན་བྱེད་པའི་ལས་་་་་་
ཅན་ཡིན་ནོ། །མཐར་འཛིན་པའི་ལྟ་བ་ནི་དམིགས་ཡུལ་ཉེ་བར་ལེན་
པའི་ཕུང་པོ་དག་ལ་དམིགས་ནས་རྣམ་པ་འཇིག་ལྟས་ཞེ་པའི་་་་་་་་
བདག་དེ་ཉིད་མི་འགྱུར་བ་ཉིད་ཀྱིས་རྟོག་པའམ་རིས་མཐུན་བཏང་་་་
ནས་སླར་ཉིང་མཚམས་མ་སྦྱོར་བ་ཉིད་ཀྱིས་ཆད་པ་ཡང་དག་པར་་་
རྗེས་སུ་བལྟ་བའི་བཟོད་པ་ལ་སོགས་གང་ཡིན་པའོ། །རྟག་ཆད་སྤངས་
པ་དབུ་མའི་ལམ་གྱིས་འཁོར་བ་ལས་ངེས་པར་འབྱུང་བ་ཡིན་ལ་འདི་་
ནི་དབུ་མའི་ལམ་དང་འགལ་བས་དེའི་ཕྱིར་འདི་ནི་དབུ་མའི་ལམ་གྱི་
ངེས་པར་འབྱུང་བའི་བར་དུ་གཅོད་པའི་ལས་ཅན་ཡིན་ནོ། །ལྟ་བ་
མཆོག་ཏུ་འཛིན་པ་ནི་བཤད་པ་མ་ཐག་པའི་ལྟ་བ་དང་ལྟ་བ་དེ་དག་་་
.178.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གང་ལ་བརྟེན་པའི་ཕུང་པོ་ལྔ་པོ་དག་ལ་མཆོག་དང་གཙོ་བོ་ལ་སོགས་
པར་ཡང་དག་པར་རྗེས་སུ་བལྟ་བའི་བཟོད་པ་ལ་སོགས་གང་ཡིན་་
པའོ༑ །དེ་ལ་ཕུལ་དུ་བྱུང་བས་ན་མཆོག་དང་དེ་ལས་ལྷག་པ་གཞན་
མེད་པས་ན་གཙོ་བོ་དང་གཞན་ཁྱད་ཞུགས་པས་ན་ཁྱད་པར་དུ་
འཕགས་པ་དང་འདི་དང་མཚུངས་པ་གཞན་མེད་པས་ན་ངེས་པའོ། །
ཡང་ན་དེ་དག་དོན་མཚུངས་ཀྱང་གཅིག་གིས་གཅིག་པ་བཤད་པའི་་་་
ཕྱིར་སྨོས་སོ། །ལྟ་བ་དེ་དག་ལ་ནི་མཆོག་ལ་སོགས་པར་འཛིན་པར་
རིགས་ན་དེའི་གནས་ཕུང་པོ་ལ་ཇི་ལྟར་འཛིན་ཅེ་ན། ལྟ་བ་ཡང་དག་
པའི་ལྟ་བར་ཞེན་པ་ཡོད་ན་ལྟ་བ་དེ་གང་ལ་ལྡན་པའི་ཕུང་པོ་ལ་ལྟ་བ་
རྣམ་པར་དག་པ་ལྡན་པའི་སྒོ་ནས་གང་ཟག་མཆོག་དང་དམ་པ་་་་་་་་་
སོགས་( ༧༦བ) སུ་འཛིན་པར་བྱེད་པའི་ཕྱིར་རོ། །དེ་ནི་ལྟ་བ་མཆོག་
ཏུ་བཟུང་བའི་དབང་གིས་བྱུང་བས་དེའི་ཕྱིར་ལྟ་བ་མཆོག་ཏུ་འཛིན་་་
པ་ཡིན་ནོ། །འདིས་བདག་ལ་མཆོག་སོགས་སུ་ཞེན་པས་དེའི་ཕྱིར་ལྟ་
བ་ངན་པ་ལ་མངོན་པར་ཞེན་པའི་རྟེན་བྱེད་པའི་ལས་ཅན་ཡིན་ནོ། །
ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ནི་ལྟ་བ་ངན་པ་་་་་་་
སྔོན་དུ་འགྲོ་བ་ཅན་གྱི་ཚུལ་ཁྲིམས་དང་བརྟུལ་ཞུགས་དང་དེ་དག་
གང་ལ་ལྡན་པའི་གནས་ཉེ་བར་ལེན་པའི་ཕུང་པོ་ལྔ་པོ་དག་ལ
དམིགས་ནས་རྣམ་པ་ཚུལ་ཁྲིམས་དང་བརྟུལ་ཞུགས་འདིས་སྡིག་པའི་་
དྲི་མ་འདག་པར་བྱེད་དོ། །ཉོན་མོངས་པའི་འཆིང་བ་ལས་འགྲོལ་པར་
བྱེད་དོ། །འཁོར་བ་ལས་ངེས་པར་འབྱིན་པར་བྱེད་དོ། །ཞེས་ཡང་དག་
པར་རྗེས་སུ་བལྟ་བའི་བཟོད་པ་ལ་སོགས་པ་གང་ཡིན་པའོ། །དེ་ལ་
·179.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཚུལ་ཁྲིམས་ནི་འཆལ་བའི་ཚུལ་ཁྲིམས་སྤོང་བའི་རང་བཞིན་ནོ། །
བརྟུལ་ཞུགས་ནི་རང་རང་གི་ལུས་ངག་གི་འཇུག་པ་ངེས་པར་བྱེད་་
པའི་རྟགས་ཏེ། །དཔེར་ན་ཤཱཀྱའི་སྲས་པོ་དག་གིས་ནི་ངུར་སྨྲིག་གི་
རྒྱལ་མཚན་འཆང་བ་དང་དེ་ལ་སོགས་པ་དགེ་སྦྱོང་གི་ཡོ་བྱད་འཛིན་་
པའོ༑ །ཀུན་ཏུ་རྒྱུ་དག་གིས་ནི་རིལ་པ་དང་ཚངས་སྐུད་དང་མུན་ཛ་
དང་གཡང་གཞི་ལ་སོགས་པ་འཆང་བ་གང་ཡིན་པའོ། །ཚུལ་ཁྲིམས་
དང་བརྟུལ་ཞུགས་ལ་ནི་འདག་འགྲོལ་ལ་སོགས་པར་འཛིན་པ་རིགས་
ན་ཕུང་པོ་ལ་ཇི་ལྟར་སྙམ་ན་ཚུལ་ཁྲིམས་དང་བརྟུལ་ཞུགས་ལ་སྡིག་པ
དག་པར་བྱེད་པ་སོགས་ཀྱི་ཐར་ལམ་ཡང་དག་པར་ཞེན་པ་ན་དེ་གང་
ལ་ལྡན་པའི་ཕུང་པོ་ལ་ཡང་དེས་འདག་པར་བྱ་བ་དང་འགྲོལ་བར་བྱ་
བ་སོགས་ཀྱི་བདག་ཏུ་མངོན་པར་ཞེན་པའི་ཕྱིར་རོ། །ལྟ་ངན་དང་
རྗེས་སུ་འབྲེལ་བའི་ཚུལ་ཁྲིམས་དང་བརྟུལ་ཞུགས་ཀྱི་ཇི་ཙམ་འབད་་་་
ཀྱང་མངོན་པར་མཐོ་བའི་གོ་འཕང་ཙམ་ཐོབ་པ་སྲིད་ཀྱི་འདག
འགྲོལ་སོགས་བྱེད་པའི་(༧༧ན)སྒོ་ནས་ངེས་པར་ལེགས་པ་ཐོབ་པ་་
མི་སྲིད་དེ་དེས་འཁོར་བའི་རྒྱུ་བདག་ཏུ་འཛིན་གང་མི་གནོད་པའི་་་་་་
ཕྱིར་རོ། །དེའི་ཕྱིར་འདི་ནི་ཐར་པའི་དོན་དུ་ཚུལ་ཁྲིམས་དང་བརྟུལ་
ཞུགས་ལ་འབད་ཀྱང་མངོན་པར་འདོད་པའི་འབྲས་བུ་མི་འབྱིན་པས་
ངལ་བ་འབྲས་བུ་མེད་པའི་རྟེན་བྱེད་པའི་ལས་ཅན་ཡིན་ནོ། །ཚུལ་
ཁྲིམས་དང་བརྟུལ་ཞུགས་དེ་དག་གིས་ཀྱང་མཐོ་རིས་ཀྱི་འབྲས་བུ
འབྱིན་ན་ཇི་ལྟར་དེ་དག་ལ་ངལ་བ་བྱས་པ་འབྲས་བུ་མེད་པ་ཡིན་ཞེ་་་
ན༑ མཐོ་རིས་ཙམ་གྱི་དོན་དུ་ནི་ཚུལ་ཁྲིམས་དང་བརྟུལ་ཞུགས་འདི་
•180·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དག་འབད་པས་སྒྲུབ་པ་མ་ཡིན་ཏེ། གལ་ཏེ་འདི་དག་གི་འབྲས་བུ་
མཐོ་རིས་ཙམ་དུ་ཟད་ན་ནི་སུ་ཞིག་ཐོབ་ཟིན་པའི་མཐོ་རིས་ཀྱི་བདེ་་་་
བ་དང་འགལ་བའི་ཚུལ་ཁྲིམས་དང་བརྟུལ་ཞུགས་ལ་སོགས་པའི་་་་་་་་
དཀའ་ཐུབ་དྲག་པོ་ལ་འཇུག་པར་བྱེད། དེའི་ཕྱིར་ཐར་པའི་དོན་དུ་
ཚུལ་ཁྲིམས་བརྟུལ་ཞུགས་ལ་འབད་པ་བྱེད་པ་ཡིན་ན་བྱེ་མ་ལ་མར་་་་་
བཞིན་དུ་འདི་དག་ལ་ཇི་ཙམ་འབད་ཀྱང་ཐར་པ་མི་ཐོབ་པས་དེའི་་་་
ཕྱིར་འདི་ནི་ངལ་བ་བྱས་པ་འབྲས་བུ་མེད་པ་ཡིན་ནོ། །ལོག་པར་ལྟ་བ་
ནི་ཡུལ་ཕྱིན་ཅི་ལོག་པར་རྣམ་པར་རྟོག་པའི་བཟོད་པ་ལ་སོགས་པ་་་་་
གང་ཡིན་པའོ། །ལོག་པར་རྣམ་པར་རྟོག་པ་དེ་ཡང་ཇི་ལྟ་བུ་ཞེ་ན་
རྒྱུའམ་འབྲས་བུའམ་བྱེད་པ་ལ་སྐུར་བ་འདེབས་པ་དང་ཡོད་པའི་་་་་་་
དངོས་པོ་ལ་འཇིག་པར་བྱེད་པའོ། །དེ་ཡང་འདི་ལྟར། སྦྱིན་པ་མེད་དོ་
མཆོད་སྦྱིན་མེད་དོ་སྦྱིན་སྲེག་མེད་དོ། །ལེགས་པར་སྤྱད་པ་དང་ཉེས་
པར་སྤྱད་པ་མེད་དོ་ཞེས་བྱ་བ་འདི་དང་འདི་ལྟ་བུ་དང་རྗེས་སུ་་་་་་་་་
མཐུན་པ་གང་ཡིན་པ་རྣམས་ནི་རྒྱུ་ལ་སྐུར་བ་འདེབས་པ་ཡིན་ནོ། །
ལེགས་པར་སྤྱད་པ་དང་ཉེས་པར་སྤྱད་པའི་འབྲས་བུ་རྣམ་པར་སྨིན་་
པ་མེད་དོ་ཞེས་པ་ལ་སོགས་པ་ནི་འབྲས་བུ་ལ་སྐུར་བ་འདེབས་པ་་་་་་་་
ཡིན་ནོ། །འཇིག་རྟེན་འདི་མེད་དོ་ཕ་རོལ་མེད་དོ་ཕ་མེད་དོ་མ་མེད་དོ་
སེམས་ཅན་རྫུས་ཏེ་འབྱུང་བ་མེད་དོ་ཞེས་པ་ནི་བྱེད་པ་ལ་སྐུར་བ་་་་་་་
འདེབས་པ་ཡིན་ཏེ་འཇིག་རྟེན་གཞན་དུ་འགྲོ་བ་དང་འོང་བའི་བྱེད་་་
པ་དང་ས་བོན་འདེབས་( ༧༧བ) པའི་བྱེད་པ་དང་ཉིང་མཚམས་་་་་་
སྦྱོར་བའི་བྱེད་པ་ལ་སྐུར་བ་འདེབས་པའི་ཕྱིར་རོ། །འདི་དག་ནི་ཀུན་
• 181.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནས་ཉོན་མོངས་པའི་ཕྱོགས་ཀྱི་རྟེན་ཅིང་འབྲེལ་བར་འབྱུང་བ་ལ
སྐུར་བ་བཏབ་པ་ཡིན་ནོ། །འཇིག་རྟེན་ན་དགྲ་བཅོམ་པ་མེད་དོ་རྒྱུན
དུ་ཞུགས་པ་ལ་སོགས་པ་མེད་དོ་ཞེས་པ་ནི་ཡོད་པའི་དངོས་པོ་འཇིག
པར་བྱེད་པའོ།། །འདི་ནི་རྣམ་བྱང་གི་རྟེན་འབྲེལ་ལ་སྐུར་བ་འདེབས་
པ་ཡིན་ནོ། །ལྟ་བ་སྔ་མ་རྣམས་ཀྱང་ཤེས་བྱ་ལ་ཕྱིན་ཅི་ལོག་ཏུ་རྟོག
པར་བྱེད་པའི་ཕྱིར་ལོག་ལྟ་ཡིན་ཀྱང་རྒྱུ་འབྲས་སོགས་ལ་སྐུར་བ་
འདེབས་པའི་ལྟ་བ་འདི་ནི་ཆེས་ཤིན་ཏུ་ཡང་ལོག་པར་ཞུགས་པས་་་་་་
ཉེས་པ་ཆེ་བའི་ཕྱིར་ལོག་པར་ལྟ་བ་ཞེས་བྱ་སྟེ་དཔེར་ན་མར་ཀུན་དྲི་
ང་བ་ཡིན་ཀྱང་ཆེས་དྲི་ང་བ་ལ་མར་དྲི་ང་ཞེས་བརྗོད་པ་བཞིན་འདི་་་
དང་ལྡན་ན་སྔར་བསགས་པའི་དགེ་བ་རྣམས་ཀྱི་རྣམ་སྨིན་ཐག
བསྲིང་མ་འོངས་པ་རྣམས་ཀྱི་ས་བོན་དྲུངས་འབྱིན་པའི་ཕྱིར་དང་མི་་་
དགེ་བའི་རྩ་བ་དུག་གསུམ་གྱི་ས་བོན་མང་པོ་བརྟས་པར་བྱེད་པའི་་་་་་
ཕྱིར་དང་། མི་དགེ་བ་སྤྱད་ཀྱང་ཉེས་པ་མེད་ལ་དགེ་བ་སྤྱད་ཀྱང་
འབྲས་བུ་མེད་སྙམ་དུ་སེམས་པར་འགྱུར་བའི་ཕྱིར་དགེ་བའི་རྩ་བ་་་་་་
གཅོད་པ་ལ་སོགས་པའི་ལས་ཅན་ཡིན་ནོ། །དགེ་བའི་རྩ་བ་གཅོད་པ་
ཞེས་བྱ་བ་འདི་ཅི་ཞེ་ན་སྔར་བསགས་པའི་དགེ་བ་རྣམས་ཀྱི་རྣམ་པར་
སྨིན་པ་ལ་ཐག་བསྲིང་བར་བྱེད་པ་དང་མ་འོངས་པའི་དགེ་བ་དག་་་་་
ལས་སྐྱེ་བ་ཐོབ་པ་རྣམས་ནི་ས་བོན་གྱི་ཚུལ་དུ་ཡང་མི་ལྡན་པར་བྱེད་་་
ལ་སྦྱོར་བ་ལས་བྱུང་བ་རྣམས་ནི་དབང་དུ་མི་ལྡན་པར་བྱེད་པ་ཡིན་་
ནོ༑ །ཅིའི་ཕྱིར་སྔར་གྱི་དགེ་བ་རྣམས་ཀྱི་རྣམ་སྨིན་ཐག་བསྲིང་བར་
བྱེད་པ་ཡིན་ཞེ་ན་ལྟ་བ་འདི་དང་ལྡན་པའི་གང་ཟག་ནི་དགེ་བ་ཅུང་་་
.182.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཟད་ཀྱང་མི་སྤྱོད་ཅིང་མི་དགེ་བ་རྣམས་ལ་འཛེམ་མེད་དུ་སྤྱོད་པས་
དེའི་ཕྱིར་བསྐལ་པ་མི་ཉུང་བ་ཞིག་ཏུ་ངན་སོང་གི་སྡུག་བསྔལ་ལུ་གུ་་་་
རྒྱུད་དུ་མྱོང་བར་འགྱུར་བའི་ཕྱིར་རོ། །སྔར་གྱི་དགེ་བའི་རྣམ་སྨིན་
ལོག་ལྟས་དྲུངས་འབྱིན་པ་ནི་མ་ཡིན་ཏེ་སྔར་ལས་དེ་ཉིད་གསོག་པའི་་
དུས་ཉིད་ནི་དེའི་རྣམ་སྨིན་འཕངས་(༧༨ན) ཟིན་པའི་ཕྱིར་དང་
ལས་དེས་བསྒོམས་པའི་བག་ཆགས་ཀྱང་ལོག་ལྟ་སྐྱེས་པའི་ཚེ་ན་ནུས་་་
པ་ཆུང་ངུར་གྱུར་པ་ཙམ་མ་གཏོགས་པ་གཏན་མེད་པ་མ་ཡིན་ཏེ་ཡང་
དག་པའི་ལྟ་བས་གསོས་བཏབ་ན་སླར་ཡང་རང་གི་འབྲས་བུ་འབྱིན་་་
པའི་ཕྱིར་རོ། །དེ་ལྟ་ན། བསྐལ་པ་སྟོང་དུ་བསགས་པ་ཡི། །སྦྱིན་དང་
བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་དག་ཀུན། །
ཁོང་ཁྲོ་གཅིག་གིས་འཇོམས་པར་བྱེད། །ཅེས་སོགས་བཤད་པ་མ་ཡིན་
ནམ་ཞེ་ན། དེ་ཡང་ཡུལ་ཁྱད་པར་ཅན་ལ་ཁྲོས་པའི་ལས་སྟོབས་ལྡན་
གྱིས་སྔར་གྱི་དགེ་བའི་ལས་རྣམས་ཟིལ་གྱིས་མནན་ནས་རྣམ་སྨིན
ཐག་བསྲིང་ཙམ་ལ་དགོངས་པ་ཡིན་གྱི་ས་བོན་གཏན་ནས་དྲུངས་་
འབྱིན་པ་ནི་མ་ཡིན་ཏེ་དགེ་བའི་ལས་རྣམས་ནི་མི་དགེ་བའི་ལས་དག་
ལས་རང་བཞིན་གྱིས་སྟོབས་དང་ལྡན་པའི་ཕྱིར་རོ། །དཔེར་ན་མུན་པ་
ནི་ཇི་ཙམ་དུ་སྟོབས་དང་ལྡན་ཡང་སྒྲོན་མེའི་འོད་ཟིལ་གྱིས་གནོན་པ་་
ཙམ་སྲིད་ཀྱང་མེད་པ་བྱེད་མི་ནུས་པ་བཞིན་ནོ། །མི་དགེ་བའི་ལས་ཀྱི་
དགེ་བའི་རྣམ་སྨིན་དྲུངས་འབྱིན་པ་ལྟ་ཞོག་དགེ་བ་རྣམས་ཀྱིས་ཀྱང་་་་
འཇིག་རྟེན་པའི་དགེ་བ་རྣམས་ཀྱིས་ནི་མི་དགེ་བའི་ལས་སྔར་བྱས་་་་་
ཤིང་བསགས་པ་རྣམས་ཀྱི་རྣམ་པར་སྨིན་པ་དྲུངས་འབྱིན་པར་ནུས་་་་་
•183·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་མ་ཡིན་ཏེ་འཇིག་རྟེན་པའི་དགེ་བ་དག་ལ་སྟོབས་ཆེ་བ་ནི་བསམ
གཏན་དང་གཟུགས་མེད་པའི་སྙོམས་འཇུག་ཡིན་ལ་དེ་དག་གིས་ཀྱང་
མི་དགེ་བའི་ལས་བྱས་ཤིང་བསགས་པ་རྣམས་ཀྱི་རྣམ་པར་སྨིན་པ་་་་
ཐག་བསྲིང་བ་ཙམ་མ་གཏོགས་པ་རྣམ་སྨིན་དྲུངས་འབྱིན་པ་ནི་མ
ཡིན་ཏེ། གལ་ཏེ་ཡིན་ན་ནི་ཁམས་གོང་མར་སྐྱེས་པའི་སོ་སོ་སྐྱེ་བོ་དག་
གནས་དེ་དག་ནས་ཤི་འཕོས་མ་ཐག་ངན་སོང་དུ་སྐྱེ་བ་མི་སྲིད་པར་
འགྱུར་ཏེ་སྔར་སྐྱེ་བ་གཞན་དུ་བསགས་པའི་མི་དགེ་བའི་ལས་ཀྱི་རྣམ་་
པར་སྨིན་པ་སྙོམས་འཇུག་གིས་དྲུངས་ཕྱུང་བའི་ཕྱིར་དང་སྐྱེ་བ་དེ་ལ་
ངན་སོང་དུ་སྐྱེ་འགྱུར་གྱི་ལས་གསར་པ་བསགས་པ་མེད་པའི་ཕྱིར་རོ།།
ལས་སྒྲིབ་ཀྱི་གཉེན་( ༧༨ བ) པོར་གསུངས་པའི་གཟུངས་སྔགས་སྡིག
པ་བཤཤགས་པ་ལ་སོགས་པས་ལས་སྒྲིབ་མཛད་པར་གསུངས་པ་མ
ཡིན་ནམ་ཞེ་ན། དེ་དག་གིས་ཀྱང་ལས་སྒྲིབ་ཀྱི་ས་བོན་ནུས་པ་མཐུ་
ཆུང་བར་བྱེད་པ་ཙམ་དང་དེའི་སྒོ་ནས་རྣམ་སྨིན་ཐག་བསྲིང་བར་་་་་་
བྱེད་པ་ཙམ་ལ་དགོངས་པ་ཡིན་གྱི་ས་བོན་དྲུངས་འབྱིན་པ་ནི་མ་ཡིན་
ཏེ་གང་གིས་རྣམ་པར་སྨིན་པ་བསྐལ་པ་ཆེན་པོ་དུ་མར་ཞི་བའི་བདེ་་་་་
བ་ལ་གནས་པའི་སྐྱེ་བ་འཕེན་པར་བྱེད་པའི་བསམ་གཏན་དང
གཟུགས་མེད་པའི་སྙོམས་པར་འཇུག་པ་དག་ལ་ཡང་སྔར་བཤད་པའི་
རིགས་པས་ལས་སྒྲིབ་ཀྱི་རྣམ་སྨིན་དྲུངས་འབྱིན་པའི་ནུས་པ་མེད་ན་་་
འདོད་པར་གཏོགས་པའི་དགེ་བ་ལུས་ངག་གི་ལས་སྔགས་བཟླས་པ་་་་
དང་སྡིག་པ་བཤགས་པ་དང་ཕྱག་འཚལ་ཞིང་སྐོར་བ་བྱེད་པ་སོགས་་་
ལ་དེ་ལྟ་བུའི་ནུས་པ་ལྟ་ཡོད་རེ་སྐན། དེ་ལྟར་ན་དགེ་བ་དང་མི་དགེ་
•184·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བའི་ལས་སྟོབས་ལྡན་དག་གིས་ཕན་ཚུན་གཅིག་གིས་གཅིག་གིགི་ནུས་་་་
པ་འཇོམས་ཤིང་རྣམ་སྨིན་ཐག་བསྲིང་བ་ལ་དགོངས་ནས་གདུལ་བྱ་་
རྣམས་དགེ་བ་དང་མི་དགེ་བའི་ལས་སྟོབས་ལྡན་དེ་དག་ལ་འཇུག་པ་་
དང་ལྡོག་པར་བཞེད་ནས་ཐུབ་པས་བྱང་ཆུབ་སེམས་དཔའ་ལ་ཁྲོས་་་་་
ན་བསྐལ་པ་སྟོང་གི་དགེ་བ་དྲུངས་འབྱིན་པ་དང་། གཟུང་སྔགས་ཁྱད་
པར་ཅན་བཟླས་ན་སྒྲིབ་པ་དག་པ་ལ་སོགས་པ་གསུངས་པ་ཡིན་ལ།
ཇི་སྲིད་འཇིག་རྟེན་ལས་འདས་པའི་ལམ་མ་ཐོབ་ཀྱི་བར་དུ་དགེ་
བའམ་མི་དགེ་བའི་ལས་བྱས་ཤིང་བསགས་པ་རྣམས་ཀྱི་རྣམ་པར་
སྨིན་པ་ཆུད་མི་ཟ་བ་ལ་དགོངས་ནས། ལས་བྱས་ཤིང་བསགས་པ་
རྣམས་ཀྱི་རྣམ་པར་སྨིན་པ་མི་མྱོང་བ་མ་ཡིན་པར་ང་སྨྲའོ་ཞེས་དང་།
ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །
ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་གྱུར།།ཞེས་
སོགས་གསུངས་པ་ཡིན་ནོ། །འདས་པའི་དགེ་བ་རང་གི་ངོ་བོ་ཡང་
ལོག་ལྟས་འཇོམས་པ་མ་ཡིན་ཏེ་འདས་པ་ནི་སྐྱེས་ཟིན་པའི་ཕྱིར་དང་།
སྐྱེས་པ་ཡང་གཉེན་པོས་འཇོམས་པར་ནུས་པ་མ་ཡིན་ཏེ།
( ༧༩ན) དངོས་པོ་སྐད་ཅིག་མ་ལ་བྱ་བ་མེད་པའི་ཕྱིར་རོ། །དེའི་ཕྱིར་
རྣམ་འགྲེལ་ལས་ཀྱང་། སྐྱེ་འདོད་ཉེས་པ་བཅོམ་པའི་ཕྱིར། །གང་ཡང་
སྐྱོན་རྣམས་འགོག་བྱེད་པ། །དེས་སྐྱེས་ལས་ལ་ནུས་འགྱུར་གྱི། །ཇི་ལྟར་
བྱས་པ་ཉམས་པར་འགྱུར། ཞེས་གང་གསུངས་པ་ཡིན་ནོ། །དེ་ལྟར་ན་
ལོག་པར་ལྟ་བས་དགེ་བའི་རྩ་བ་འདས་པ་རྣམས་ཀྱི་རང་གི་ངོ་བོ་་་་་
ཡང་འཇོམས་པ་མ་ཡིན་ལ་རྣམ་སྨིན་ཡང་འཇོམས་པ་མ་ཡིན་གྱི་འོན་་
••185.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱང་ནུས་པ་མཐུ་ཆུང་བ་དང་རྣམ་སྨིན་ཐག་བསྲིང་བར་བྱེད་དོ་ཞེས་་
བྱ་བ་འདི་གྲུབ་པ་ཡིན་ནོ། །ཅིའི་ཕྱིར་མ་འོངས་པའི་དགེ་བའི་རྩ་བ་སྐྱེ་
བས་ཐོབ་པ་རྣམས་ནི་ས་བོན་དུ་མི་ལྡན་པར་བྱེད་པ་ཡིན་ལ། སྦྱོར་བ་
ལས་བྱུང་བ་རྣམས་ནི་དབང་དུ་མི་ལྡན་པར་བྱེད་པ་ཡིན་ཞེ་ན། སྨྲས་
པ༑ ལོག་ལྟ་དང་མི་ལྡན་པའི་སྐྱེས་བུ་རྣམས་ལ་ནི་དགེ་བའི་རྩ་བ་སྐྱེས་
ཐོབ་དང་མ་འོངས་པ་རྣམས་ནི་ཀུན་ཏུ་མ་རྩོལ་བར་རང་གི་ངང་གིས་
འབྱུང་རུང་དུ་གནས་པ་ཡིན་ལ། སྦྱོར་བ་ལས་བྱུང་བའི་དགེ་བ་མ་
འོངས་པ་རྣམས་རྐྱེན་གྱིས་ཀུན་ཏུ་རྩལ་ན་འབྱུང་རུང་དུ་གནས་པ་་་་་་
ཡིན་ནོ། །དེའི་ཕྱིར་སྐྱེས་བུ་དེ་དག་ལ་དགེ་བའི་རྩ་བ་དེ་དག་གོ་རིམ་
བཞིན་དུ་ས་བོན་དང་ལྡན་པ་དང་དབང་དང་ལྡན་པ་ཞེས་བརྗོད་དོ།།
གང་གི་ཚེ་སྐྱེས་བུའི་རྒྱུད་ལ་ཇི་སྐད་བཤད་པའི་ལོག་ལྟ་སྐྱེས་པ་དེའི་་་་
ཚེ་ཇི་སྲིད་ལྟ་བ་དེ་ཉིད་ཀྱི་འདུ་བྱེད་ཀྱི་ནུས་པ་རྒྱུད་ལ་མ་ཉམས་ཀྱི་
བར་དུ་སྐྱེ་བས་ཐོབ་པ་དང་སྦྱོར་བ་ལས་བྱུང་བའི་དགེ་བའི་རྩ་བ་དེ་་་
དག་རྒྱུད་དེ་ལས་འབྱུང་རུང་ཙམ་དུ་ཡང་མེད་དེ་ལྟ་བའི་རྣམ་པ་དང་
ལྡན་པའི་གང་ཟག་དེ་ནི་དགེ་བའི་ཕྱོགས་རྣམས་དང་ཤིན་ཏུ་ཞེ་
འགྲས་པའི་རྣམ་པ་ཅན་ཡིན་པའི་ཕྱིར་རོ། །དེའི་ཕྱིར་སྐྱེས་བུ་དེ་ལ་
དགེ་བའི་རྩ་བ་དེ་དག་ས་བོན་དུ་ཡང་མི་ལྡན་ལ་དབང་དུ་ཡང་མི་་་་་་
ལྡན་ཞེས་བྱ་བ་འདི་གྲུབ་པ་ཡིན་ནོ། །དེ་ལྟར་ན་ཁོ་བོས་ནི་ལོག་ལྟས་
དགེ་བའི་རྩ་བ་གཅོད་པའི་དོན་དེ་ལྟར་དུ་ཁོང་དུ་ཆུད་དོ། །
དེ་ལྟར་ལྟ་བ་རྣམས་ཀྱི་ངོ་བོ་བསྟན་ནས། གཉིས་པ་དེ་དག་ལ་
བརྟེན་( ༧༩ བ)པའི་ཁྱད་པར་བཤད་པ་ནི། །ལྟ་བ་ལྔ་པོ་འདི་དག་
•186•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་མེད་པ་ཡོད་པར་སྒྲོ་འདོགས་པའི་ལྟ་བ་ནི་དུ་ཞིག །ཡོད་པ་
འཇིག་པའི་སྐུར་བ་འདེབས་པའི་ལྟ་བ་ནི་དུ་ཞིག་ཡོད་ཅེ་ན། དང་པོ་
བཞི་ནི་སྒྲོ་འདོགས་པའི་ལྟ་བ་ཡིན་ཏེ། དང་པོ་གཉིས་ཀྱིས་གོ་རིམ་
བཞིན་དུ་ཤེས་བྱ་ཉེར་ལེན་གྱི་ཕུང་པོ་ལྔ་ལ་བདག་དང་བདག་གི་བའི་
ངོ་བོ་ཉིད་དང་དེ་ཉིད་རྟག་པའམ་ཆད་པའི་ཁྱད་པར་དུ་སྒྲོ་འདོགས་་
པའི་ཕྱིར་རོ། །ཕྱི་མ་གཉིས་ཀྱིས་ནི་གོ་རིམ་བཞིན་དུ་ལྟ་བ་དམན་པ་ལ་
མཆོག་ལ་སོགས་པ་དང་ལྟ་བ་ངན་པ་སྔོན་དུ་འགྲོ་བ་ཅན་གྱི་ཚུལ་་་་་་་
ཁྲིམས་དང་བརྟུལ་ཞུགས་ལ་དག་པ་དང་གྲོལ་བྱེད་སོགས་སུ་སྒྲོ་
འདོགས་པར་བྱེད་པའི་ཕྱིར་རོ། །གཅིག་ལོག་པར་ལྟ་བ་ནི་ཕལ་ཆེར་
སྐུར་བ་འདེབས་པའི་ལྟ་བ་ཡིན་ཏེ་རྒྱུ་འབྲས་སོགས་མེད་པར་རྟོག་་་་་
པའི་རྣམ་པ་ཅན་ཡིན་པའི་ཕྱིར་རོ། །ཕལ་ཆེར་ཞེས་པ་ནི་དབང་ཕྱུག་
འགྲོ་བའི་བྱེད་པ་པོར་འཛིན་པ་ལ་སོགས་སྒྲོ་འདོགས་པའི་རྣམ་པ་་་་་་
ཅན་གྱི་ལོག་ལྟ་ཡང་ཡོད་པས་སྐུར་འདེབས་ཁོ་ནར་མ་ངེས་པར
བསྟན་པའི་ཕྱིར་རོ། །འདིར་ལྟ་བ་ནི་ལྔ་ཁོ་ནར་བསྟན་ན། མདོ་སྡེ་དག་
ལས་འབྱུང་བའི་སྔོན་གྱི་མཐར་རྟོག་པའི་ལྟ་བ་གང་ཡིན་པ་དང་ཕྱི་་་་་་
མའི་མཐར་རྟོག་པའི་ལྟ་བ་གང་ཡིན་པ་དེ་དག་ལྟ་བ་ལྔ་པོ་རྣམ་པ་དུ་་
ཞིག་ལས་འབྱུང་བར་རིག་པར་བྱ་ཞེ་ན། དེ་ལ་སྔོན་གྱི་མཐར་རྟོག་
པའི་ལྟ་བ་ནི་བཅོ་བརྒྱད་དེ་འདི་ལྟར། རྟག་པར་སྨྲ་བ་རྣམས་ཀྱི་བཞི་
དང་༑ ཁ་ཅིག་རྟག་པར་སྨྲ་བ་རྣམས་ཀྱི་བཞི་དང་། རྒྱུ་མེད་པར་སྨྲ་བ་
རྣམས་ཀྱི་གཉིས་དང་། མཐའ་དང་ལྡན་མི་ལྡན་དུ་སྨྲ་བ་རྣམས་ཀྱི་
བཞི་དང་། ལྷ་མི་སྤོང་བར་སྨྲ་བ་རྣམས་ཀྱི་བཞི་རྣམས་ཡིན་ནོ། །དེ་ལ
.187.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྟག་པར་སྨྲ་བ་རྣམས་ཀྱི་བཞི་ནི་ཕྱི་རོལ་པའི་བསམ་གཏན་པ་འགའ་་
ཞིག་གིས་སྔོན་གྱི་གནས་རྗེས་སུ་དྲན་པའི་མངོན་ཤེས་ཀྱིས་བར་གྱི་་་་་་
བསྐལ་པ་ཉི་ཤུ་དང་བཞི་བཅུ་དང་བརྒྱད་ཅུ་དྲན་པ་དང་། ལྷའི་མིག་
གི་མངོན་ཤེས་ཀྱིས་སེམས་ཅན་ཁ་དོག་བཟང་པོ་དང་ངན་པ་ཤི་བ་་་་
( ༨॰ན)རྣམས་དེ་དང་དེ་ཉིད་དུ་སྐྱེ་བར་མཐོང་ནས་བདག་དང་་་་་
འཇིག་རྟེན་མཐོང་བ་ལྟར་རྟག་གོ་ཞེས་སྨྲའོ། །ཁ་ཅིག་རྟག་པར་སྨྲ་བ་
རྣམས་ཀྱི་བཞི་ནི་ཚངས་ཆེན་གྱི་འཁོར་འགའ་ཞིག་ཤི་ནས་མིར་སྐྱེས་་་
ནས་དབེན་པར་བསམ་གཏན་བསྒྲུབས་ཏེ་མངོན་ཤེས་བསྐྱེད་དེ
བལྟས་པས་ཚངས་པ་ཆེན་པོ་མ་ཤི་བར་མཐོང་ནས་ཚངས་པ་ཆེན་པོ་་
རྟག་ལ་ལྷ་གཞན་རྣམས་མི་རྟག་ཅེས་པ་དང་། ཚངས་པ་ཆེན་པོས་
འབྱུང་བ་ཆེན་པོ་རྣམས་མི་རྟག་ཅིང་སེམས་མི་འགག་པར་མཐོང་
ནས་འབྱུང་བ་རྣམས་མི་རྟག་ལ་སེམས་རྟག་ཅེས་པ་དང་། འདོད་ལྷ་
རྩེ་བས་རབ་ཏུ་བསླུས་པ་ཞིག་རྩེད་མོས་དྲན་ཤེས་བཞིན་ཉམས་ཏེ་ཤི་་
བ་ན་མིར་སྐྱེས་ཏེ་མངོན་ཤེས་བསྐྱེད་དེ་བལྟས་པས་རང་གི་སྔར་ཀྱི་ཟླ་
བོ་རྣམས་མ་ཤི་བར་མཐོང་ནས་ལྷ་རྩེ་བས་བསླུས་པ་རྣམས་མི་རྟག་ལ་
གཞན་རྟག་ཅེས་པ་དང་། ལྟ་གྲོགས་ལ་ཡིད་འཁྲུགས་པ་ཁ་ཅིག་དེའི་
སྟོབས་ཀྱིས་ཤི་སྟེ་མིར་སྐྱེས་ནས་སྔ་མ་ལྟར་མངོན་ཤེས་བསྐྱེད་དེ་་་་
བལྟས་པས་གཞན་རྣམས་མ་ཤི་བར་མཐོང་ནས་ལྷ་ཡིད་འཁྲུགས་པ་་་་
དག་ནི་མི་རྟག་ལ་གཞན་རྣམས་རྟག་གོ །ཞེས་ལྟ་བའོ། །རྒྱུ་མེད་པར་སྨྲ་
བ་གཉིས་ཀྱི་བསམ་གཏན་ལ་བརྟེན་ནས་རྒྱུ་མེད་པར་སྨྲ་བ་ནི
གཟུགས་མེད་ནས་ཤི་འཕོས་པའི་སེམས་ཅན་འགའ་ཞིག་འདོད
•·188·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཟུགས་སུ་སྐྱེས་པ་ན་མངོན་ཤེས་དང་ལྡན་པའི་དྲང་སྲོང་འགའ་་་་་་་་
ཞིག་གིས་དེའི་རྒྱུ་སྔ་མ་གང་ཡིན་པ་བལྟས་པས་མ་མཐོང་ནས་ལུས་་
རྟོག་གེ་ལ་དང་སེམས་སོགས་གློ་བུར་དུ་འབྱུང་བར་ལྟ་བ་དང་།
བརྟེན་ནས་རྒྱུ་མེད་པར་སྨྲ་བ་ནི་ཆར་པ་དང་རླུང་སོགས་གློ་བུར་དུ་་་་
འབྱུང་ཞིང་ཤིང་རྣམས་ལ་ཡང་རེ་འགའ་མེ་ཏོག་དང་འབྲས་བུ་གློ་་་་་་
བུར་དུ་འབྱུང་ཞིང་རེས་འགའ་མི་འབྱུང་བར་མཐོང་ནས་བདག་དང་
འཇིག་རྟེན་རྒྱུ་མེད་པར་སྨྲ་བའོ། །མཐའ་དང་ལྡན་མི་ལྡན་དུ་སྨྲ་བ་
རྣམས་ཀྱི་བཞི་ནི་ཕྱི་རོལ་པའི་དྲང་སྲོང་མངོན་ཤེས་དང་ལྡན་པ
འགའ་ཞིག་འཇིག་རྟེན་གྱི་མཐའ་མ་ཆད་པར་གྱུར་ཏམ་འོན་ཏེ་ཆད་་་
པར་འགྱུར་( ༨༠བ)སྙམ་དུ་ཡང་དག་པར་ཚོལ་བར་འདོད་པ་ན་་་་་
གང་གི་ཚེ་འཇིག་པའི་བསྐལ་པ་དྲན་པའི་དེའི་ཚེ་ནི་མཐའ་ཡོད་པའི་་
འདུ་ཤེས་འབྱུང་ངོ༌། །གང་གི་ཚེ་འཆགས་པའི་བསྐལ་པ་དྲན་པའི་ཚེ་
མཐའ་མེད་པའི་འདུ་ཤེས་འབྱུང་ངོ་། །ཡང་དེ་དག་ཡུལ་རྒྱ་ཆེ་བའི་
མཐའ་ཡང་དག་པར་ཚོལ་བར་འདོད་པ་ན་གང་གི་ཚེ་འོག་ཏུ་མནར་་
མེད་པ་ཡན་ཆད་ལས་མ་མཐོང་ཞིང་སྟེང་དུ་བསམ་གཏན་བཞི་པ
་ཆད་ལས་མ་མཐོང་ལ། ཐད་ཀར་ཐམས་ཅད་དུ་ཕ་རོལ་མ་མཐོང་
བ་དེའི་ཚེ་འོག་དང་སྟེང་དུ་ནི་མཐའ་ཡོད་པའི་འདུ་ཤེས་འབྱུང་ལ་་་
ཐད་ཀར་ནི་མཐའ་མེད་པའི་འདུ་ཤེས་འབྱུང་ངོ༌། །དེ་ལས་སྔ་མ་ནི་
སྔོན་གྱི་གནས་རྗེས་སུ་དྲན་པའི་མངོན་ཤེས་ལ་བརྟེན་ནས་དུས་ཀྱི་་་་
མཐའ་ལ་རྟོག་པ་ཡིན་ནོ། །ཕྱི་མ་ནི་ལྷའི་མིག་གི་མངོན་ཤེས་ལ་བརྟེན་
ནས་ཡུལ་གྱི་མཐའ་ལ་རྟོག་པ་ཡིན་ནོ། །ཕྱི་མ་དེ་དང་མི་མཐུན་པའི་
•189.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱོགས་ཀྱང་ཡི་གེའི་ཁྱད་པར་ལ་མངོན་པར་ཞེན་ལ་དོན་གྱི་ཁྱད་པར་་
ལ་ནི་མ་ཡིན་ཏེ་མཐའ་ཡོད་པ་ཡང་མ་ཡིན་མེད་པ་ཡང་མ་ཡིན་པའི་་་
འདུ་ཤེས་འབྱུང་བ་ཡིན་ནོ། །དེ་དག་ནི་ཅི་རིགས་པ་འདས་པ་དང་ད་
ལྟར་གྱི་ཡུལ་ལ་རྟོག་པའི་ཕྱིར་སྔོན་གྱི་མཐའ་ལ་རྟོག་པ་ཞེས་བྱ་སྟེ་་
འདས་པ་དང་ད་ལྟར་བ་དག་ནི་བྱུང་ཟིན་པའི་ཕྱིར་སྔོན་གྱི་མཐའ་་་་་་
ཡིན་པས་སོ། །དེ་དག་མདོར་བསྡུས་པའི་སྡོམ་ནི། རྟག་པ་ཁ་ཅིག་རྒྱུ་
མེད་དོ། །མཐའ་ལྡན་དེ་བཞིན་ལྷ་མི་སྤོང་། ཞེས་པའོ། །ལྷ་མི་སྤོང་བར་
སྨྲ་བ་རྣམས་ཀྱི་བཞི་ནི་བློ་མ་བྱང་བ་དང་། རྟོགས་པ་མངོན་པའི་ང་
རྒྱལ་ཅན་དང་། བློ་བྱང་བ་རྣམ་པར་མ་ངེས་པ་དང་། ཤེས་པ་ཞན་
ཅིང་ཀུན་ཏུ་རྨོངས་པ་བཞི་ལ། མངོན་པར་མཐོ་བའི་ལམ་དགེ་བ་
དང་༑ མི་དགེ་བ་དང་། ངེས་པར་ལེགས་པའི་ལམ་སྡུག་བསྔལ་དང་
ཀུན་འབྱུང་དང་འགོག་པ་དང་ལམ་རྣམས་ལ་བརྩམས་ཏེ་དྲི་བ་དྲིས་་་
པ་ན། བདག་ནི་ལྷ་མི་སྤོང་བ་ཡིན་ནོ་སྙམ་དུ་དམ་བཅས་ནས་གང་དུ་
འཆི་བ་མེད་པ་རྣམ་པར་དག་པའི་ལྷ་རྣམས་ཀྱི་གོ་འཕང་ཐོབ་པའི་རྒྱུ་
ལས་བརྩམས་ཏེ་དྲི་བ་དྲིས་པ་སྤང་བར་བྱ་བ་མ་ཡིན་པ་དང་། དྲི་བ་
(༨༡ན)དྲིས་པ་རྣམས་ལ་ཚིག་གཞན་དང་གཞན་དུ་རླུང་ལ་བསྐུར་་
བ་དང་ཕྱིར་རྒོལ་དང་མཐུན་པའི་ཚུལ་གྱིས་སྤོང་བར་བྱེད་དོ། །དེ་ལ་
རྒོལ་བ་དང་པོ་ནི་རྫུན་དུ་སྨྲ་བ་དང་མི་ཤེས་པ་ཡོད་པས་འཇིགས་་་་་་
ཤིང་འཛེམ་པའི་ཕྱིར་མི་ཤེས་སོ་ཞེས་གསལ་པོར་ལན་འདེབས་པར་་་་
མི་བྱེད་དོ། །གཉིས་པ་ནི་རང་གི་རྟོགས་པ་ལ་འཇིགས་པ་ཡོད་དེ་རྒལ་
ཞིང་བརྟག་པའི་འཇིགས་པ་དང་རྫུན་དུ་སྨྲ་བ་དང་ལོག་པར་ལྟ་བས་་
190.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀྱང་འཇིགས་ཤིང་འཛེམ་པའི་ཕྱིར་བདག་ནི་རྟོགས་པའི་མངོན་པའི་་
ང་རྒྱལ་ཅན་ནོ་ཞེས་གསལ་པོར་ལན་འདེབས་པར་མ་བྱེད་དོ། །གསུམ་
པ་ནི་བརྒལ་ཤིང་བརྟག་པ་དང་རྫུན་དུ་སྨྲ་བ་དང་ལོག་པར་ལྟ་བས་་་་་
འཇིགས་ཤིང་འཛེམ་པའི་ཕྱིར་བདག་ནི་ངེས་པ་མ་ཡིན་ནོ་ཞེས
གསལ་པོར་ལན་འདེབས་པར་མི་བྱེད་དོ། །དེ་དག་གིས་ནི་ཚིག་གཞན་
དང་གཞན་དུ་རླུང་ལ་བསྐུར་བས་སྤོང་བར་བྱེད་དོ། །བཞི་པ་ནི་རྒལ་
ཞིང་བརྟག་པས་འཇིགས་ཤིང་འཛེམ་པ་ཁོ་ན་སྟེ་མངོན་མཐོ་དང་་་་་
ངེས་ལེགསས་ཀྱི་ལམ་གྱི་ཡི་གེ་ཙམ་ཡང་མི་ཤེས་པའི་ཕྱིར་བདག་ནི་ཤིན་
ཏུ་རྨོངས་པའོ་ཞེས་གསལ་པོར་མི་བྱེད་པར་གཞན་ཁོ་ན་ལ་ཀུན་དྲིས་་
ནས་དེ་དང་མཐུན་པར་བྱེད་པའི་ཚིག་གིས་སྤོང་བར་བྱེད་པ་ཡིན་ནོ།
དེ་དག་ནི་འདི་སྙམ་དུ་ཕྱིར་རྒོལ་བ་རྣམས་འོངས་ན་དར་གཡོས་སྒྲུབ་་
པར་བྱའོ་སྙམ་དུ་སེམས་པ་ནི་འདི་ནི་འདིར་ལྟ་བར་གྱུར་པ་ཡིན་པར་
རིག་པར་བྱའོ། །ཕྱི་མའི་མཐའ་ལ་རྟོག་པའི་ལྟ་བ་ནི་བཞི་བཅུ་རྩ་བཞི་
སྟེ་འདི་ལྟར། འདུ་ཤེས་ཡོད་པར་སྨྲ་བ་རྣམས་ཀྱི་བཅུ་དྲུག་དང་། མེད་
པར་སྨྲ་བ་རྣམས་ཀྱི་བརྒྱད་དང་། གཉིས་མིན་དུ་སྨྲ་བ་རྣམས་ཀྱི་
བརྒྱད་དང་། ཆད་པར་སྨྲ་བ་རྣམས་ཀྱི་བདུན་དང༌། ཚེ་འདི་ཉིད་ལ་
གྲོལ་བར་སྨྲ་བ་རྣམས་ཀྱི་ལྔ་རྣམས་ཡིན་ནོ། །དེ་ལ་འདུ་ཤེས་ཡོད་པར་
སྨྲ་བ་རྣམས་ཀྱི་ལྟ་བ་བཅུ་དྲུག་ནི། བདག་གཟུགས་དང་ལྡན་འདུ་ཤེས་
ཅན་མི་ལྡན་འདུ་ཤེས་ཅན་གཉིས་ཡིན་འདུ་ཤེས་ཅན་གཉིས་ཀ་མིན་་་
འདུ་ཤེས་ཅན་ཏེ་བཞི་དང་། བདག་མཐའ་དང་ལྡན་པ་དང་མི་ལྡན་
པ་དང་( ༨༡བ)གཉིས་ཀ་ཡིན་པ་དང་གཉིས་ཀ་མ་ཡིན་པའི་འདུ་་་་
•191·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེས་ཅན་ཏེ་བཞི་དང་། བདག་བདེ་བ་ཡིན་པ་དང་སྡུག་བསྔལ་བ་
ཡིན་པ་དང་གཉིས་ཀ་ཡིན་པ་དང་གཉིས་ཀ་མ་ཡིན་པའི་འདུ་ཤེས་་་་་་
ཅན་ཏེ་བཞི་དང་། བདག་གཅིག་པུ་ཡིན་པ་དང་ཐ་དད་པ་དང་ཆུང
ངུ་ཡིན་པ་དང་ཚད་མེད་པ་ཡིན་པའི་འདུ་ཤེས་ཅན་དུ་ལྟ་བ་རྣམས་་་་
ཡིན་ནོ། །འདུ་ཤེས་མེད་པར་སྨྲ་བ་རྣམས་ཀྱི་ལྟ་བ་བརྒྱད་ནི་བདག་
གཟུགས་ཅན་ཡིན་འདུ་ཤེས་མེད་ཅེས་པ་ནས། བདག་མཐའ་དང་
ལྡན་མི་ལྡན་གཉིས་ཀ་མིན་འདུ་ཤེས་མེད་ཅེས་པའི་བར་བརྒྱད
རྣམས་ཡིན་ནོ། །གཉིས་ཀ་མིན་པར་སྨྲ་བ་རྣམས་ཀྱི་བརྒྱད་ནི་སྔ་མ་
བརྒྱད་པོ་དེ་ཉིད་ལ་འདུ་ཤེས་ཡོད་པ་ཡང་མ་ཡིན་མེད་པ་ཡང་མ་
ཡིན་ཞེས་སྦྱར་བ་བརྒྱད་རྣམས་ཡིན་ནོ། །ཆད་པར་སྨྲ་བ་རྣམས་ཀྱི
བདུན་ནི་འདོད་པའི་མི་དང་ལྷ་དང་གཟུགས་ཁམས་པ་དང་གཟུགས་
མེད་སྐྱེ་མཆེད་རིས་བཞི་སྐྱེ་བདུན་རྣམས་མ་ཤི་བར་དུ་ནད་དང་
བཅས་ཟུག་རྔུ་དང་བཅས་པ་ཡིན་ལ་ཤི་ནས་ཡེ་མེད་དུ་སྨྲ་བའོ། །ཚེ་
འདི་ཉིད་ལ་གྲོལ་བར་སྨྲ་བ་རྣམས་ཀྱི་ལྔ་ནི་འདོད་པའི་ཡོན་ཏན་ལ་་
འཛེམ་མེད་དུ་སྤྱོད་པས་གྲོལ་བ་དང་བསམ་གཏན་བཞི་པ་ཐོབ་པས་་་
གྲོལ་བར་ལྟ་བ་རྣམས་ཡིན་ནོ། །འདི་དག་ནི་ཕལ་ཆེར་མ་འོངས་པའི་
ཆ་ལ་རྟོག་པས་དེའི་ཕྱི་མའི་མཐར་རྟོག་པའི་ལྟ་བ་ཡིན་ནོ། །དེ་དག་
མདོར་བསྡུས་པའི་སྡོམ་ནི། འདུ་ཤེས་ཡོད་སྨྲའི་བཅུ་དྲུག་དང༌། །མེད་
དང་གཉིས་མིན་བརྒྱད་བརྒྱད་དང་། །ཆད་པར་སྨྲ་བ་རྣམས་ཀྱི་
བདུན༑ །ཚེ་འདི་ཉིད་ལ་གྲོལ་ལྟའི་ལྔ། །ཞེས་སོ། །འདི་དག་ལྔ་པོ་གང་
དུ་འདུས་པ་ནི་རང་གི་ངོ་བོའི་དབང་དུ་བྱས་ན་མཐར་འཛིན་པ་དང་
•192.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལོག་ལྟ་གཉིས་ལས་ཕྱུང་སྟེ་རྣམ་པར་བཞག་གོ །རྒྱུ་འབྲས་ངོ་བོ་མ་
ལུས་པའི་དབང་དུ་བྱས་ན་ལྟ་བ་ལྔ་པོ་ཐམས་ཅད་ལས་རྣམ་པར
བཞག་སྟེ་འཇིག་ཚོགས་ལ་ལྟ་བ་ནི་དེ་དག་ཀུན་གྱི་རྒྱུ་ཡིན་པའི་ཕྱིར་་་་་
དང་༑ མཆོག་འཛིན་གཉིས་ནི་དེ་དག་གི་འབྲས་བུ་ཡིན་པའི་ཕྱིར་རོ། །
དྲི་བ་ལུང་དུ་མ་བསྟན་པའི་དངོས་པོ་རྣམས་ལ་ལྟ་བ་བཅུ་བཞི
གསུངས་( ༨༢ན) པ་གང་ཡིན་པ་དེ་དག་ལྟ་བ་ལྔ་པོ་གང་ལ་བྱུང
བར་རིག་པར་བྱ་ཞེ་ན། མཚན་ཉིད་ལས་བརྩམས་ན་མཐར་ལྟ་དང་
ལོག་ལྟ་གཉིས་ལས་བྱུང་སྟེ་རྣམ་པར་བཞག་ལ་འཁོར་དང་བཅས་་་་་་་་
པའི་དབང་དུ་བྱས་ན་ལྔ་པོ་ཐམས་ཅད་ལས་བྱུང་སྟེ་རྣམ་པར་བཞག་་
པར་རིག་པར་བྱའོ། །ལུང་དུ་མ་བསྟན་པའི་ལྟ་བ་བཅུ་བཞི་པོ་དེ་དག་
ཀྱང་གང་ཞེ་ན། དབུ་མ་རྩ་བར། འདིས་ཕན་ཆད་དང་མཐའ་སོགས་
དང་༑ །རྟག་ལ་སོགས་པར་ལྟ་བ་དག །མྱ་ངན་འདས་དང་ཕྱི་མཐའ་
དང་༑ །སྔོན་གྱི་མཐའ་ལ་བརྟེན་པ་ཡིན། །ཞེས་གསུངས་པ་ལྟར། དེ་ལ་
སྔོན་གྱི་མཐའ་ལ་བརྟེན་པ་བཞི་ནི་བདག་དང་འཇིག་རྟེན་རྟག་མི་་་་་་
རྟག་གཉིས་ཀ་ཡིན་གཉིས་ཀ་མིན་ཞེས་པ་རྣམས་སོ། །ཕྱི་མའི་མཐའ་
ལ་བརྟེན་པ་རྣམས་ནི་བདག་དང་འཇིག་རྟེན་མཐའ་དང་ལྡན་པ་་་་་
དང་མི་ལྡན་པ་དང་གཉིས་ཀ་ཡིན་པ་དང་གཞིས་ཀ་མིན་པ་རྣམས་
ཡིན་ནོ། །མྱ་ངན་འདས་ལ་བརྟེན་པ་རྣམས་ཀྱི་བཞི་ནི་དེ་བཞིན་
གཤེགས་པ་གྲོངས་ཕན་ཆད་འབྱུང་ངོ་མི་འབྱུང་གཉིས་ཀ་ཡིན་ནོ
གཉིས་ཀ་མ་ཡིན་ནོ་ཞེས་པ་རྣམས་ཡིན་ནོ། །ལུས་གང་ཡིན་པ་དེ་ཉིད་
སྲོག་ཀྱང་དེ་ཉིད་ཡིན་ནོ། །ཞེས་པ་དང་། ལུས་ཀྱང་གཞན་ལ་སྲོག་ཀྱང་
·193·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞན་མིན་ནོ། །དེ་གཉིས་ནི་ལུས་སྲོག་ལ་བརྟེན་པའོ། །ཅིའི་ཕྱིར་འདི་
དག་ལ་ལུང་དུ་མ་སྟོན་པའི་ལྟ་བ་ཞེས་བྱ་ཞེ་ན། འགའ་ཞིག་གིས་འདི་
དག་དེ་བཞིན་གཤེགས་པ་ལ་ཞུས་པ་ན་བདག་ལ་བརྩམས་ཏེ་འདྲི་་་་་་
བར་མཁྱེན་ནས་མཐའ་དང་ལྡན་པའམ་མི་ལྡན་པ་སོགས་སུ་ལུང
བསྟན་ན་ཁྱད་གཞི་མེད་པའི་ཁྱད་པར་གྱི་ཆོས་ལ་དཔྱོད་པ་མི་འཐད་་
པར་དགོངས་ཤིང་ཁྱད་གཞི་བཀག་ན་དོན་དུ་མི་འགྱུར་བར་དགོངས་
ནས་ཅང་མི་གསུངས་པས་དེའི་ཕྱིར་ལུང་དུ་མི་སྟོན་པ་ཞེས་བྱ་སྟེ།
རིན་པོ་ཆེའི་ཕྲེང་བ་ལས། འཇིག་རྟེན་མཐའ་དང་ལྡན་ནམ་ཞེས། །
ཞུས་ནས་རྒྱལ་བ་མི་གསུང་བཞུགས། །གང་ཕྱིར་དེ་ལྟར་ཟབ་པའི་
ཆོས༑ །སྣོད་མིན་འགྲོ་ལ་མི་གསུང་བ། །དེ་ཉིད་ཕྱིར་ན་མཁས་རྣམས་
ཀྱིས༑ །(༨༢བ) ཀུན་མཁྱེན་ཐམས་ཅད་མཁྱེན་པར་ཤེས། །ཞེས་གང
གསུངས་པ་ཡིན་ནོ།།
ད་ནི་འདི་དཔྱད་པར་བྱ་སྟེ་འདི་ལྟར། ལྟ་བར་གྱུར་པ་དྲུག་ཅུ་རྩ་
གཉིས་དང་ལུང་དུ་མ་བསྟན་པའི་ལྟ་བ་བཅུ་བཞི་ལ་བྱེ་བྲག་གམ་ཐ་་
དད་དུ་བྱ་བ་ནི་ཅི་ཞིག་ཡོད། །གང་གིས་ན་ཐ་དད་པར་བསྟན་ཅེ་ན།
དེ་ལ་སྔོན་དེ་བཞིན་གཤེགས་པས་འཛམ་བུ་གླིང་དུ་ཆོས་ཀྱི་འཁོར་ལོ་་
མ་བསྐོར་བའི་སྔོན་རོལ་ན་ཆོས་འདི་ལས་ཕྱི་རོལ་ཏུ་གྱུར་པ་རྣམས་ཀྱི་
རྟག་པ་དང་ཆད་པའི་མཐར་ལྟ་བའི་རྣམ་གྲངས་ཇི་སྙེད་ཅིག་ཡོད་པ་་
དེ་ཐམས་ཅད་ནི་སྔར་བཤད་པའི་ལྟ་བར་གྱུར་པ་དྲུག་ཅུ་རྩ་གཉིས་པོ་
དེ་ཙམ་དུ་ཟད་པའི་ཕྱིར་མདོར་ན་ལྟ་བར་གྱུར་པ་དྲུག་ཅུ་རྩ་གཉིས་་་
རྣམ་པར་བཞག་པ་ཡིན་ལ། གང་གི་ཚེ་དེ་བཞིན་གཤེགས་པས་ཆོས་ཀྱི་
·194·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འཁོར་ལོ་བསྐོར་བ་དེའི་ཚེ་ཕྱི་རོལ་པའི་དྲང་སྲོང་འགའ་ཞིག་གིས་་་་་་
བཅོམ་ལྡན་འདས་ལ་ལྟ་བར་འགྱུར་བ་དྲུག་ཅུ་རྩ་གཉིས་ཀྱི་དོན་་་་་་
རྣམས་མཐའ་བཅུ་བཞིར་བཅད་ནས་ཞུས་པ་ནི་ལུང་དུ་མ་བསྟན
པའི་ལྟ་བ་བཅུ་བཞི་ཡིན་ནོ། །དེ་ལྟར་ན་ལྟ་བ་རྣམས་རྒྱས་པར་ཕྱེ་ན་
ལྟ་བར་གྱུར་པ་དྲུག་ཅུ་རྩ་གཉིས་སུ་འགྱུར་ལ་དེ་དག་ལ་མདོར་བསྡུ་་་་་
ན་ལུང་དུ་མ་བསྟན་པའི་ལྟ་བ་བཅུ་བཞིར་འགྱུར་རོ། །ཤིན་ཏུ་བསྡུ་ན་
རྟག་པར་ལྟ་བ་དང་ཆད་པར་ལྟ་བ་གཉིས་སམ་མཐར་འཛིན་པར་ལྟ་་
བ་དང་ལོག་པར་ལྟ་བ་གཉིས་སུ་འདུས་སོ། །ཅི་ལྟ་བའི་རྣམ་པ་ཐམས་
ཅད་ལྟ་བར་གྱུར་པ་དྲུག་ཅུ་རྩ་གཉིས་སུ་དངོས་པོ་ལ་ངེས་སམ་ཞེ་ན་་་
མ་ཡིན་ཏེ། ཆོས་ཀྱི་འཁོར་ལོ་མ་བསྐོར་བའི་སྔོན་རོལ་ན་འཕགས་པའི་
ཡུལ་གྱི་དགེ་སྦྱོང་དང་བྲམ་ཟེ་རྣམས་ལ་གྲགས་ཤིང་མཆོག་ཏུ་འཛིན་་་
པའི་ལྟ་བའི་རྣམ་པ་ཇི་སྙེད་པ་ཐམས་ཅད་དྲུག་ཅུ་རྩ་གཉིས་པ་ཇི་
ཙམ་དུ་ཟད་པའི་ཕྱིར་ལྟ་བར་གྱུར་པ་དྲུག་ཅུ་རྩ་གཉིས་ཞེས་མདོ་ལས་
གསུངས་པར་ཟད་ཀྱི་ཡུལ་གཞན་དང་དུས་གཞན་འབྱུང་བའི་ལྟ་བའི་
རྣམ་པ་དག་ནི་མཐའ་ཡས་པའི་ཕྱིར་དེ་རྣམས་ཀྱི་རྣམ་གྲངས་སངས་་་
རྒྱས་ལས་གཞན་གྱིས་བརྗོད་པར་མི་ནུས་སོ། །དེ་བཞིན་དུ་ལུང་དུ་མ་
( ༨༣ན)བསྟན་པའི་ལྟ་བ་ཡང་བཅུ་བཞི་པོ་འདི་ཙམ་དུ་ཟད་པ
མ་ཡིན་གྱི་འོན་ཀྱང་དེ་བཞིན་གཤེགས་པ་ལ་འགའ་ཞིག་གིས་དྲིས་པ་་
ལ་མཐའ་གཅིག་ཏུ་ལུང་དུ་མ་བསྟན་པ་བཅུ་བཞི་པ་འདི་ཙམ་དུ་ཟད་
པའི་ཕྱིར་ལུང་དུ་མ་བསྟན་པའི་ལྟ་བ་བཅུ་བཞིར་མདོ་ལས་གསུངས་་་
པ་ཡིན་ནོ། །བཅུ་བཞི་པོ་འདི་ཙམ་དུ་དངོས་པོ་ལ་ངེས་པ་ནི་མ་ཡིན་
·195.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཏེ་ཡུལ་དང་དུས་དང་གནས་སྐབས་གཞན་དང་གཞན་དུ་ཡང་ལུང་་་་
བསྟན་པར་བྱ་བ་མ་ཡིན་པའི་ལྟ་བའི་རྣམ་པ་གཞན་དང་གཞན་མི་་་་་
འབྱུང་བ་ནི་མ་ཡིན་ནོ། །ལྟ་བ་ངན་པ་གང་ཇི་སྙེད་པ་ཐམས་ཅད་རྟག
པར་ལྟ་བའམ་ཆད་པར་ལྟ་བ་གཉིས་སུ་ནི་དངོས་པོ་ལ་ངེས་པ་ཡིན་
ཏེ་རྟག་པའམ་ཆད་པའི་མཐའ་ལ་མི་བརྟེན་པའི་ལྟ་བ་གང་ཇི་སྙེད་པ་
ཐམས་ཅད་ནི་ཡང་དག་པའི་ལྟ་བ་ཡིན་པའི་ཕྱིར་རོ། །ཅིའི་ཕྱིར་རྣམ་
པ་བཅུ་བཞི་པོ་འདི་དག་གི་སྒོ་ནས་དེ་བཞིན་གཤེགས་པ་ལ་དྲི་བར་་
རྩོམ་མོ་ཞེ་ན། དེ་ལ་རྟོག་པ་སྔོན་དུ་བཏང་བ་དག་གིས་དྲི་བར་བྱ་བའི་
ཆོས་ནི་གཉིས་ཏེ་ཀུན་ནས་ཉོན་མོངས་པ་དང་རྣམ་པར་བྱང་བའོ། །
རྣམ་པར་བྱང་བའི་ཕྱོགས་ལ་བརྟེན་པས་ནི་མྱ་ངན་ལས་འདས་པ་
བརྟེན་པ་བཞི་དྲིས་སོ། །ཅིག་ཤོས་ཀྱི་ཕྱོགས་ལ་བརྟེན་པས་ནི་ལྷག་མ་
རྣམས་དྲིས་སོ། །ཀུན་ནས་ཉོན་མོངས་པའི་ཕྱོགས་དེ་ཡང་ནང་བདག་
གི་དངོས་པོ་དང་ཕྱི་སྣོད་ཀྱི་འཇིག་རྟེན་གཉིས་སུ་ཟད་པས་དེའི་ཕྱིར་་
བདག་དང་འཇིག་རྟེན་གཉིས་ལ་བརྩམས་ནས་དྲིའོ། །དེ་དག་གི་ཐོག་
མའི་མཐའ་ཤེས་པར་འདོད་ནས་བདག་དང་འཇིག་རྟེན་རྟག་གམ་མི་
རྟག་ཅེས་བྱ་བ་ལ་སོགས་པ་བཞི་དྲིས་སོ། །མཐའ་མའི་མཐའ་ཤེས་
པར་འདོད་ནས་མཐའ་དང་ལྡན་མི་ལྡན་སོགས་བཞི་དྲིས་སོ། །ཕྱིའི་
འཇིག་རྟེན་གྱི་ད་ལྟར་གི་མཚན་ཉིད་ནི་མངོན་སུམ་གྱིས་དམིགས་
པས་རྟོགས་སླ་བའི་ཕྱིར་དེའི་ད་ལྟར་གྱི་རང་གི་ངོ་བོ་ལ་བརྩམས་ནས་
དྲི་བ་མ་བཀོད་ལ། །ནང་བདག་གི་དངོས་པོའི་རང་བཞིན་ནི་རྟོགས་
པར་དཀའ་བས་ཁ་ཅིག་ནི་ལུས་འདི་ཉིད་བདག་གི་དངོས་པོར་སེམས།
•196.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
( ༨༣བ) ཁ་ཅིག་ནི་ལུས་ལས་གཞན་དུ་སེམས་པ་ཡོད་པས་དེའི་ཕྱིར་
དེའི་ད་ལྟར་གྱི་རང་གི་ངོ་བོ་ཤེས་པར་འདོད་ནས། ལུས་གང་ཡིན་པ་
སྲོག་ཀྱང་དེ་ཡིན་ནམ། ཞེས་པ་གཉིས་དྲིས་སོ། །དེའི་ཕྱིར་རྣམ་པ་བཅུ་
བཞི་པོའི་འདི་དག་གི་སྒོ་ནས་དེ་བཞིན་གཤེགས་ལ་དྲིས་པ་ཡིན་ནོ། །
དེ་ལ་བདག་དང་འཇིག་རྟེན་རྟག་གམ་ཞེས་བྱ་བ་ནི་འདི་དག་གདོད་་
མ་ནས་ངོ་བོ་ཉིད་ཀྱིས་གྲུབ་པ་ཐོག་མ་མེད་པ་ཞིག་ཏུ་སེར་སྐྱའི་
གཞུང་གི་རྗེས་སུ་འབྲང་བའི་དྲང་སྲོང་རྣམས་འདོད་པ་དེ་ལྟར་དུ་
ཡིན་ནམ་ཞེས་པའོ། །མི་རྟག་ཅེས་བྱ་བ་ནི་དེ་དག་རྒྱུ་རྐྱེན་ལ་མི་ལྟོས་
པར་གློ་བུར་བ་ཐོག་མ་དང་ལྡན་པ་ཞིག་ཏུ་འཇིག་རྟེན་རྒྱང་ཕན་པ་
དག་འདོད་པས་དེ་ལྟར་ཡིན་ནམ་ཞེས་པའོ། །གཉིས་ཀ་ཡིན་ཞེས་པ་
ནི་རང་བཞིན་ཐོག་མ་མེད་པ་ནས་ངོ་བོ་ཉིད་ཀྱིས་རྟག་ཀྱང་ལྷ་མི་ལ་་་
སོགས་པའི་གནས་སྐབས་ལས་དང་དུས་ལ་སོགས་པའི་རྒྱུ་རྐྱེན་ལལས
གསར་དུ་འབྱུང་བས་མི་རྟག་པ་ཡང་ཡིན་ནོ་ཞེས་དྲང་སྲོང་རྒྱལ་བ་་་་་་
པའི་རྗེས་སུ་འབྲང་བ་ཁ་ཅིག་སྨྲ་བས་དེ་ལྟར་དུ་གནས་སམ་ཞེས
པའོ༑ །གཉིས་ཀ་མ་ཡིན་ཞེས་བྱ་བ་ནི་གསུམ་གའི་དོན་དེ་ཉིད་མཐའ་
གཞན་དགག་པའི་ཕྱིར་ཚིག་བཟློག་པ་ཙམ་ཡིན་ནོ། །མཐའ་དང་ལྡན་
ཞེས་པ་ནི་དེ་དག་ཕྱི་མའི་མཐར་རྒྱུན་ཆད་པར་འགྱུར་རམ་ཞེས་པའོ།།
མི་ལྡན་ཞེས་པ་ནི་དེ་ལས་བཟློག་པ་སྟེ། དེ་གཉིས་ཀ་ཡིན་པ་དང་མ་
ཡིན་པ་ནི་སྔ་མ་ལས་དཔག་ནས་གོ་སླའོ། །དེ་བཞིན་གཤེགས་པ་
གྲོངས་ཕན་ཆད་འབྱུང་མི་འབྱུང་ཞེས་སོགས་གྲོལ་བའི་བདག་ལ
བརྩམས་ནས་འདྲི་བ་སྟེ། དེ་ཡང་ཕྱི་མའི་མཐའ་ལ་དཔྱོད་པ་ཡིན་ནོ། །
•197.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེའི་སྔོན་གྱི་མཐའ་ལ་མི་དཔྱོད་པ་ནི་འཁོར་བའི་བདག་གི་སྔོན་གྱི་་་་
མཐའ་ལ་དཔྱད་པ་གཉིས་ཀྱི་གྲོལ་བའི་བདག་གི་སྔོན་གྱི་མཐའ་དེ་་་་་་
ཡང་དཔྱད་པར་འགྱུར་བའི་ཕྱིར་རོ། །དེ་ལྟ་ན་དེའི་ཕྱི་མའི་མཐའ་
ཡང་དཔྱད་པ་དོན་མེད་དེ་སྔ་མ་ལ་དཔྱད་པས་ཆོག་པའི་ཕྱིར་ཞེ་ན་་་་
མ་ཡིན་ཏེ། གང་དག་འཁོར་བའི་ཚེ་བདག་ཕྱི་མའི་མཐའ་འཇུག་ཀྱང་
གང་གི་ཚེ་གྲོལ་བ་ཐོབ་པ་དེ་ཚེ་ཕྱི་མའི་མཐར་འཇུག་པར་མི་འདོད་་་་་
པ་ཡོད་ཅིང་། གཞན་(༨༤ན)དག་གྲོལ་བ་ཐོབ་ནས་ཀྱང་ཕྱི་མའི་
མཐར་འཇུག་པར་འདོད་པ་དེའི་ཕྱིར་དེའི་ཕྱི་མའི་མཐའ་ལ་དཔྱོད་་་་་
པར་བྱེད་དོ། །ལུས་སྲོག་ལ་བརྟེན་པ་ནི་གོ་སླ་སྟེ་སྲོག་ནི་བདག་གི་རྣམ་
གྲངས་ཡིན་ནོ། །གཞན་དག་ན་རེ། དང་པོ་རྣམས་གྲངས་ཅན་དང་།
གཉིས་པ་རྣམས་རྒྱང་ཕན་དང་གསུམ་པ་རྣམས་གཅེར་བུ་བ་དང་།
བཞི་པ་རྣམས་གནས་མ་བུ་བའི་ལྟ་བ་ཡིན་ནོ་ཞེས་ཟེར་ཡང་འཐད་་་་་
པར་མ་མཐོང་སྟེ། མུ་གསུམ་པ་དང་བཞི་པ་རྣམས་ནི་ཡི་གེ་ཙམ་ཐ་
དད་པ་ཟད་ཀྱི་དོན་ལ་ཐ་དད་མེད་པར་རྣལ་འབྱོར་སྤྱོད་པའི་ས་ལས་
གསུངས་པའི་ཕྱིར་ཉན་ཐོས་གནས་མ་བུ་པ་དང་རྒྱལ་བ་བལྟ་བ
མཚུངས་པར་ཐལ་བ་དང་། མུ་ཐ་མ་གཉིས་ཀ་ཡང་གང་ཟག་དེ་
གཉིས་ཀའི་ལྟ་བར་འགྱུར་བ་དང༌། བཅུ་བཞི་པོ་འདི་ཐམས་ཅད་ཕྱི་
རོལ་པའི་དྲང་སྲོང་གིས་རང་གི་ལྟ་བ་ལ་བརྩམས་ནས་དྲིས་པ་མ་ཡིན་
པར་ཐལ་བའི་ཕྱིར་རོ། །ཡང་ལྟ་བར་གྱུར་པ་དྲུག་ཅུ་རྩ་གཉིས་ཀྱི་ནང་
གི་འཇིག་རྟེན་མཐའ་ཡོད་མེད་དུ་དཔྱོད་པ་དང་ལུང་དུ་མ་བསྟན་་་་་་
པའི་མཐའ་ཡོད་མེད་དུ་དཔྱོད་པ་ལ་ཁྱད་པར་ཅི་ཡོད་ཅེ་ན། དེ་ལ་སྔ་
·198·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མ་ནི་བསམ་གཏན་པ་འགའ་ཞིག་གིས་རང་གིས་ཐོབ་པའི་མངོན་
པར་ཤེས་པ་ལ་བརྟེན་ནས་ཕྱི་སྣོད་ཀྱི་འཇིག་རྟེན་གྱི་མཐའ་མ་དུས་
དང་ཡུལ་གྱི་མཐའ་ལ་དཔྱོད་པ་ཡིན་ལ། ཕྱི་མ་ནི་རྟོག་གེ་པ་འགའ་
ཞིག་གིས་བདག་དང་འཇིག་རྟེན་གཉིས་ཀའི་ཕྱི་མའི་དུས་ཀྱི་མཐའ་་་་
གཞན་གྱི་སྒྲ་ལ་བརྟེན་ནས་དཔྱོད་པར་འདོད་པ་ཙམ་ཡིན་ནོ། །གཞན་
ཡང་སྔ་མ་རྣམས་ནི་སྒོམ་བྱུང་ལ་བརྟེན་པ་ངེས་པའི་རྣམ་པ་ཅན་ཡིན་
ལ༑ ཕྱི་མ་རྣམས་ནི་ཐོས་བསམ་ལ་བརྟེན་པ་མ་ངེས་པའི་རྣམ་པ་ཅན་
ཡིན་ནོ། །དེ་ལྟ་བུའི་ལྟ་བའི་རྣམ་པ་གང་ཇི་སྙེད་པ་ཐམས་ཅད་སྤང་
བའི་ཕྱིར་དུ་དེ་བཞིན་གཤེགས་པས་རྟག་པ་དང་ཆད་པའི་མཐའ་་་་་་་་
རྣམ་པར་སྤང་པ་བརྟེན་ཅིང་འབྲེལ་བར་འབྱུང་བ་ཟབ་མོ་ལ
བཙམས་ཏེ་ཆོས་ཀྱི་འཁོར་ལོ་བསྐོར་བར་མཛད་དེ། ཇི་སྐད་དུ་དབུ་མ་
རྩ་བར། གང་གི་ཐུགས་རྗེས་ཉེར་(༨༤བ)བཟུང་ནས། །ལྟ་བ་ཐམས་
ཅད་སྤང་བའི་ཕྱིར། །དམ་པའི་ཆོས་ནི་སྟོན་མཛད་པའི། །གོའུ་ཏམ་དེ་
ལ་ཕྱག་འཚལ་ལོ། །ཞེས་གསུངས་པ་ལྟར་རོ།།
〔ག〕 བཅོམ་ལྡན་འདས་ཀྱིས་ཉེས་པ་གང་གཟིགས་ནས། མདོ་
ལས༑ གཟུགས་སོགས་རྣམ་ཤེས་ཀྱི་བར་བདག་གོ་ཞེས་ཡང་དག་པར་
རྗེས་སུ་མི་མཐོང་ངོ་། །གཟུགས་སོགས་ལ་བདག་དང་བདག་ལ་
གཟུགས་སོགས་དང་། གཟུགས་སོགས་ལས་གཞན་ན་བདག་གོ་ཞེས་
དང་གཟུགས་སོགས་བདག་མེད་པ་བདག་གོ་ཞེས་ཡང་དག་པར་རྗེས་
སུ་མི་མཐོང་ངོ་ཞེས་དགག་གཞི་ཕུང་པོ་དང་ཁམས་དང་སྐྱེ་མཆེད་་་་་
རྣམས་ལ་རྣམ་པ་ལྔས་བདག་བསལ་བར་མཛད་ཅེ་ན། གཟུགས་
•199.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་བདག་ཏུ་འཛིན་པ་ལ་སོགས་ལ་འཇིག་ཚོགས་ལྟ་བས་ཡོངས
སུ་འཛིན་པའི་ཉེས་པ་ལྔ་གཟིགས་ནས་ཕུང་པོ་སོགས་ལ་བདག་
བསལ་བར་མཛད་དོ། །ཉེས་པ་ལྔ་པོ་དེ་དག་ཀྱང་གང་ཞེ་ན། མཚན
ཉིད་དང་མི་མཐུན་པའི་ཉེས་པ་དང་། ཞེས་པ་ལ་སོགས་པའོ། །དེ་ལ་
ཅི་སྟེ་བདག་ཡོད་ན་ཕུང་པོ་དང་བཅས་པའམ་འོན་ཏེ་ཕུང་པོ་མེད་་་་་་
པའི་རང་བཞིན་ཡིན། དང་པོ་ལྟར་ན། བདག་དེ་ཕུང་པོའི་ངོ་བོར་
ཡོད་དམ་འོན་ཏེ་ཕུང་པོ་ལས་གཞན་དུ་ཡོད། ཕྱོགས་དང་པོ་མི་རིགས་
ཏེ་བདག་དང་ཕུང་པོ་མཚན་ཉིད་མི་མཐུན་པའི་ཕྱིར་རོ། །དེ་ཡང་
འདི་ལྟར། བདག་ནི་རྟག་པ་དང་གཅིག་བུའི་རང་བཞིན་དུ་བདག་ཏུ་
སྨྲ་བ་རྣམས་ཁས་འཆེས་ལ་ཕུང་པོ་ནི་མི་རྟག་པ་དང་དུ་མའི་རང་
བཞིན་དུ་ཚད་མས་དམིགས་པའི་ཕྱིར་དང་མཚན་ཉིད་མི་མཐུན་པ་་་་་
དག་ཀྱང་ངོ་བོ་གཅིག་པ་འགལ་བའི་ཕྱིར་རོ། །ཅི་སྟེ་ཕྱོགས་གཉིས་པ་
ལྟར་ན་ཡང་ཕུང་པོ་ལ་བདག་བརྟེན་པའི་ཚུལ་དུ་གནས་སམ་འོན་ཏེ་་
བདག་ལ་ཕུང་པོ་བརྟེན་པའི་ཚུལ་དུ་གནས། དང་པོ་ལྟར་ན། བདག་
ནི་མི་རྟག་པར་གྱུར་ཏེ་ཕུང་པོ་མི་རྟག་པ་ལ་བརྟེན་པའི་ཕྱིར་རྟེན་མི་་་
རྟག་ན་དེ་ལ་བརྟེན་པ་དག་ཀྱང་མི་རྟག་པར་མཐོང་སྟེ། དཔེར་ན་
མཁར་གཞོང་གཡོ་བ་ན་ཆུ་གཡོ་བ་དང་། རྩིག་པ་ཞིག་པ་ན་དེ་ལ་
བརྟེན་པའི་རི་མོ་དག་ཀྱང་འཇིག་པ་བཞིན་ནོ། །(༨༥ན) ཅི་སྟེ་ཕུང་
པོ་རྣམས་ནི་བདག་གི་དབང་བསྒྱུར་བྱ་ཡིན་པས་བདག་ལ་བརྟེན་གྱི་་་
བདག་ནི་དེ་དག་ལ་བརྟེན་པ་མ་ཡིན་ནོ་ཞེ་ན། དེ་ལྟ་ན་ཡང་། བདག་
ནི་ཕུང་པོ་ལ་འདོད་དགུར་དབང་སྒྱུར་བར་བྱེད་པའི་རང་དབང་་་་་་་་
·200.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཅན་མ་ཡིན་པར་འགྱུར་ཏེ་བདག་མི་འདོད་བཞིན་དུ་ཡང་ཕུང་པོ་་་་་་
གནས་སྐབས་གཞན་དུ་འགྱུར་བ་དང་འཇིག་པ་ལ་སོགས་པར་འགྱུར་
བའི་ཕྱིར་གང་ཞིག་གང་ལ་དབང་སྒྱུར་བ་དེ་ནི་དེ་ལྟར་འདོད་པའི་་་་་
རྗེས་སུ་བྱེད་པ་ཡིན་ཏེ། དཔེར་ན་གར་མཁན་གྱིས་ལུས་དང་སྨྲེ་འཛིན་
དག་གིས་སྤྲེའུ་ལ་བྱ་བ་བཞིན་ནོ། །ཕུང་པོ་རྣམས་ནི་བདག་གིས་
འདོད་པའི་རྗེས་སུ་བྱེད་པ་མ་ཡིན་ཏེ་དེའི་ཕྱིར་བདག་ནི་ཕུང་པོ་ལ་་་་
དབང་སྒྱུར་བྱེད་མ་ཡིན་ནོ། །ཅི་སྟེ་བདག་ཕུང་པོ་མེད་པའི་རང་
བཞིན་ཡིན་ན། དེ་ལྟ་ན་བདག་ཅེས་བྱ་བ་འདི་མིང་ཙམ་དུ་འགྱུར་གྱི་
ལུས་སམ་རང་བཞིན་ཅུང་ཟད་ཀྱང་མེད་པར་འགྱུར་ཏེ། ཕུང་པོ་དང་
མི་ལྡན་པ་ལ་ནི་རང་བཞིན་དུ་གྱུར་པའི་ལུས་ཅུང་ཟད་ཀྱ་མི་་་་་་་་་
དམིགས་ཏེ་མོ་གཤམ་གྱི་བུ་བཞིན་ནོ། །གཞན་ཡང་ཇི་སྐད་དུ་བདག་
ཕུང་པོའི་འཆིང་བྱེད་དང་བཅས་པ་དེ་སྲིད་དུ་འཁོར་བ་ཡིན་ལ་གང་་
གི་ཚེ་ཕུང་པོའི་འཆིང་བྱེད་ལས་གྲོལ་བ་དེའི་ཚེ་བདག་ཐར་པ་ཡིན་་་
པར་བདག་ཏུ་སྨྲ་བ་རྣམས་ཁས་ལེན་པར་བྱེད་པས་དེའི་ཕྱིར་བདག་་་
ནི་སྒྲིམ་མི་དགོས་པར་ཐལ་བར་འགྱུར་ཏེ་འཁོར་བར་འཆིང་བྱེད་ཀྱི་་་་
ཕུང་པོ་དང་གདོད་མ་ནས་བྲལ་བའི་ཕྱིར་རོ། །གང་ཡང་ཉེ་བར་ལེན་
པའི་ཕུང་པོ་ལྔ་ལ་དམིགས་ནས་འཇིག་ཚོགས་ལ་ལྟ་བའི་མཐའ་ཉི་ཤུ་་
འབྱུང་བར་གསུངས་པ་དེ་ལ་བདག་ཏུ་ལྟ་བ་ནི་དུ་ཞིག་ཡོད་བདག་་་་
གིར་ལྟ་བ་ནི་དུ་ཞིག་ཡོད་ཅེ་ན། མཐའ་ཉི་ཤུ་ནི་གཟུགས་བདག་ཡིན་
པར་ལྟ་བ་ནས་རྣམ་པར་ཤེས་པ་ལ་བདག་གནས་སོ་ཞེས་པའི་བར་་
རོ༑
།དེ་ལ་གཟུགས་བདག་ཡིན་པར་ལྟ་བ་ནས་རྣམ་པར་ཤེས་པ་
.201.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདག་ཡིན་པར་ལྟ་བའི་བར་ལྔ་ནི་བདག་ཏུ་ལྟ་བ་ཡིན་ནོ། །།ལྷག་མ་
བཅོ་ལྔ་ནི་བདག་གིར་ལྟ་བ་ཡིན་ནོ། །ཅིའི་ཕྱིར་བཅོ་ལྔ་ནི་བདག་གིར་
ལྟ་བ་ཡིན་ཞེ་ན། བདག་གཟུགས་དང་ལྡན་པ་ནས་རྣམ་པ་ཤེས་པ་
དང་ལྡན་པའི་བར་ནི་( ༨༥བ)བདག་གི་བར་ལྟ་བ་ཡིན་ཏེ། དཔེར་
ན་སྐྱེས་བུ་དང་རྒྱན་བཞིན་དུ་ཕུང་པོ་ལྔ་པོ་དེ་བདག་ལ་ཁྱད་ཆོས་སུ་་་
འབྲེལ་བར་འཛིན་པའི་ཕྱིར་རོ། །གཟུགས་བདག་གི་ཡིན་པ་ནས་རྣམ་
པར་ཤེས་པ་བདག་གི་ཡིན་པའི་བར་ལྟ་བ་ཡིན་ཏེ། དཔེར་ན་སྐྱེས་བུ་
དང་དེའི་ནོར་བཞིན་དུ་ཕུང་པོ་ལྔ་ནི་བདག་གི་དབང་བསྒྱུར་བྱར་་་་་་
འཛིན་པའི་ཕྱིར་རོ། །གཟུགས་ལ་བདག་གནས་པ་ནས་རྣམ་པར་ཤེས་
པ་ལ་བདག་གནས་པའི་བར་ལྔ་ཡང་བདག་གིར་ལྟ་བ་ཡིན་ཏེ། དཔེར་
ན་འོ་མ་ལ་མར་གྱི་སྙིང་པོ་རྗེས་སུ་ཞུགས་པའམ་རི་སུལ་ན་སེང་གེ་་་་་་
གནས་པ་བཞིན་དུ་བདག་དེ་ནི་ལུས་ཀྱི་ཡན་ལག་རྣམས་དང་གོ་ས་ཐ་
དད་དུ་མི་འཇུག་པར་དེ་དག་ལ་ཁྱབ་པའི་སྒོ་ནས་རྗེས་སུ་ཞུགས་པར་
འཛིན་པའི་ཕྱིར་རོ། །ཅིའི་ཕྱིར་འཇིག་ཚོགས་ལ་ལྟ་བའི་མཐའ་ཉི་ཤུར་
བཤད་ཅེ་ན། བདག་ཏུ་ལྟ་བ་གང་ཇི་སྙེད་ཅིག་ཡོད་པ་དེ་ཐམས་ཅད་
ནི་ཉི་ཤུ་པོ་འདི་ཙམ་དུ་ཟད་པའི་ཕྱིར་རོ། །ཅིའི་ཕྱིར་ཞེ་ན། གང་ཇི་
སྙེད་བདག་ཏུ་ལྟ་བ་དེ་དག་ནི་ཕུང་པོ་ལྔ་པོ་འདི་དག་ལ་ཡིན་ལ། དེ་
ལ་ཁ་ཅིག་ནི་བདག་ཕུང་པོ་དང་གཅིག་ཏུ་སྒྲོ་འདོགས་པར་བྱེད་ལ།
ཁ་ཅིག་ནི་བདག་ཕུང་པོ་ལས་གཞན་དུ་སྒྲོ་འདོགས་པར་བྱེད་དོ། །
གང་ཞིག་གཅིག་ཏུ་སྒྲོ་འདོགས་པ་དེ་དག་ནི་གཟུགས་བདག་ཡིན་
པར་ལྟ་བ་ནས་རྣམ་པར་ཤེས་པ་བདག་ཡིན་པར་ལྟ་བའི་བར་ལྔ་པོ་་་་
·202·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདི་ཙམ་དུ་ཟད་པ་ཡིན་ཏེ་བདག་ཏུ་སྒྲོ་འདོགས་པའི་གཞི་གཞན་མ་་
དམིགས་པའི་ཕྱིར་རོ། །གང་ཞིག་བདག་དོན་གཞན་དུ་སྒྲོ་འདོགས་པ་
དེ་དག་ཀྱང་བདག་ལ་ཕུང་པོ་བརྟེན་པའམ་ཕུང་པོ་ལ་བདག་བརྟེན
པ་གཉིས་སུ་གནས་ཏེ་རྣམ་པ་གཞན་མི་འཐད་པའི་ཕྱིར་ཕུང་པོ་དང
མི་ལྡན་པའི་བདག་ཏུ་ཡང་ཁས་མི་ལེན་པའི་ཕྱིར་རོ། །སྔར་ལུས་མེད་
པའི་ཉེས་པ་དང་། ཞེས་པ་ནི་མཐའ་འགོག་པ་ཙམ་ཡིན་གྱི་དེ་ལྟ་བུ་
ཁས་ལེན་པ་ཡོད་ནས་དེ་སྐད་བཤད་པ་ནི་མ་ཡིན་ནོ། །བདག་ལ་ཕུང་
པོ་བརྟེན་པར་འདོད་པ་དེ་ཡང་ཕུང་པོ་བདག་གི་ཁྱད་ཆོས་སུ་ལྡན
པར་འཛིན་པ་དང་ཕུང་པོ་བདག་གི་དབང་བསྒྱུར་བྱར་འཛིན་པ
གཉིས་ཡིན་ལ། དང་པོ་ནི་བདག་གཟུགས་དང་ལྡན་པ་ནས་རྣམ་པར་
ཤེས་པ་དང་ལྡན་པའི་(༨༦ན)བར་དུ་ལྔ་པོ་འདི་ཙམ་དུ་ཟད་ལ་ཕྱི་་
མ་ཡང་གཟུགས་བདག་གི་ཡིན་པ་ནས་རྣམ་པར་ཤེས་པ་བདག་གི་
ཡིན་པའི་བར་ལྔ་པོ་འདི་ཙམ་དུ་ཟད་པའི་ཕྱིར་རོ། །འཇིག་ཚོགས་ལ་
ལྟ་བ་ཞེས་བརྗོད་པ་གང་ཡིན་པ་དེ་ཉིད་ཕུང་པོ་ལ་བདག་ཡོད་མེད་
རིགས་པས་དཔྱད་ནས་འཇུག་པའི་གཞི་ཅན་ཞེས་བྱ་བའམ་འོན་ཏེ་་་་་
མ་དཔྱད་པའི་གཞི་ཅན་ཞེས་བྱ། དེ་ལས་ཅིར་འགྱུར། དང་པོ་ལྟར་ན་
འཇིག་ལྟས་ཕུང་པོ་བདག་ཏུ་འཛིན་པ་མི་རིགས་ཏེ་རིགས་པས་་་་་་་་་་
དཔྱད་ན་ཕུང་པོ་ལ་བདག་མེད་པའི་ཕྱིར་རོ། །གཉིས་པ་ལྟར་ན་ཡང་
ལྟ་བ་རྣམས་དམིགས་པ་ལ་རྟོག་ཅིང་དཔྱོད་པའི་རྣམ་པ་ཅན་ཡིན་པ་་
མི་འཐད་དོ་ཞེ་ན། འཇིག་ལྟ་ནི་ཕུང་པོའི་གནས་ལུགས་ལ་ཚུལ་བཞིན་
དུ་མི་བྱེད་པར་ངའོ་སྙམ་དུ་འཛིན་པའི་ཕྱིར་མ་དཔྱད་པའི་གཞི་ཅན་་
•203.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་བརྗོད་པར་བྱའོ། །དཔེར་ན་ཐག་པ་བསྡོགས་པའི་ཆུན་པོ་ལ་
དཔྱད་ན་སྦྲུལ་གྱིས་བློ་འཇུག་པའི་གོ་སྐབས་མེད་ཀྱང་མ་དཔྱད་པར་་
འདིར་སྦྲུལ་ལོ་སྙམ་པའི་བློ་སྐྱེ་བ་བཞིན་ནོ། །དེ་ལྟར་ན་ཉོན་མོངས་པ་
རྣམས་བཤད་ཟིན་ཏོ། །
ད་ནི་ཉེ་བའི་ཉོན་མོངས་པ་རྣམས་བཤད་པར་བྱ་སྟེ། དེ་ཡང་རྣམ་
པར་གཏན་ལ་དབབ་པ་བསྡུ་བ་ལས། ཉེ་བའི་ཉོན་མོངས་པ་རྣམས་ཀྱི་
གནས་གང་ཞེ་ན། དེ་ནི་རྣམ་པ་དགུར་བལྟ་བར་བྱ་སྟེ་འདི་ལྟར། ཕན་
ཚུན་ལྷན་ཅིག་གནས་པ་དང་། གཅིག་ལ་གཅིག་གླེང་བ་དང་། རྙེད་པ་
དང་བཀུར་སྟི་དང་འཚོ་བ་ཉམས་པ་དང་། བླ་མ་ལ་མི་འདུད་པ་
དང་༑ མི་བཟོད་པ་དང་། ལྷག་པའི་ཚུལ་ཁྲིམས་ཉམས་པ་དང་། ལྷག་
པའི་སེམས་ཉམས་པ་དང་། ལྷག་པའི་ཤེས་རབ་ཉམས་པའོ། །དེ་ལ་
ཡང་དང་པོ་དང་གཉིས་པ་ནི་གནས་དང་པོ་ལས་སྐྱེ་བ་རིག་པར
བྱའོ༑ །གསུམ་པ་དང་བཞི་པ་ནི་གནས་གཉིས་པ་ལས་སོ། །ལྔ་པ་དང་
དྲུག་པ་ནི་གནས་གསུམ་པ་ལས་སོ། །བདུན་པ་དང་བརྒྱད་པ་ནི་
གནས་བཞི་པ་ལས་སོ། །དགུ་པ་ནི་གནས་ལྔ་པ་ལས་སོ། །བཅུ་པ་ནི་
གནས་དྲུག་པ་ལས་སོ། །བཅུ་གཅིག་པ་དང་བཅུ་གཉིས་པ་ནི་གནས་
བདུན་པ་ལས་སོ། །( ༨༦བ) གཞན་བཅུ་གཉིས་ནི་གནས་ཐ་མ་
གཉིས་ལས་སྐྱེ་བར་འགྱུར་རོ། །དེ་ལ་ལྷག་པའི་སེམས་དང་ལྷག་པའི་
ཤེས་རབ་ནི་སྒོ་གསུམ་གྱིས་ཉམས་པར་འགྱུར་ཏེ་ཞི་གནས་ཀྱི་མཚན་་་
མ་ཉམས་པའི་སྒོ་དང་རབ་ཏུ་འཛིན་པའི་མཚན་མ་ཉམས་པའི་སྒོར་་་་་་
དང་བཏང་སྙོམས་ཀྱི་མཚན་མ་ཉམས་པའི་སྒོ་ནས་སོ། །དེ་ལ་དང་
•204·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པོས་ནི་རྨུགས་པ་དང་གཉིད་བསྐྱེད་དོ། །གཉིས་པས་ནི་རྒོད་པ་དང་
འགྱོད་པའོ། །གནས་གསུམ་པས་ནི་མ་དད་པ་སོགས་པ་རྟོག་པ་དང་
དཔྱོད་པའི་མཐར་ཐུག་པ་རྣམས་བསྐྱེད་དོ། །ཞེས་གསུངས་པ་ལྟར་
དགུ་ལས། དང་པོ་ལྷན་ཅིག་གནས་པའི་གཞི་ཅན་གྱི་ཁྲོ་བོ་དང་ཁོན་
དུ་འཛིན་པ་གཉིས་ལས། ཁྲོ་བ་ནི་འཕྲལ་དུ་གནོད་པ་བྱེད་པ་བྱེད་
པའི་རྒྱུ་སེམས་ཅན་དང་སེམས་ཅན་མ་ཡིན་པ་ད་ལྟར་ཉེ་བར་གནས་་
པ་ན་དེ་ལ་དམིགས་ནས་རྣམ་པ་སེམས་ཀྱིས་ཀུན་ནས་མནར་སེམས་་་་
ཤིང་གནོད་པར་བྱ་བར་སེམས་པ་སྟེ་དེ་ཡང་ཁོང་ཁྲོ་བའི་ཆར
གཏོགས་པ་ཉིད་ཀྱིས་བཏགས་པའི་ཡོད་པ་ཡིན་ནོ། །འདི་ནི་རྡེག་
པའམ་གསོ་བའི་བསམ་པས་མཚོན་ཆ་ལེན་པ་དང་བཅིངས་པ་ལྔས་་་
འཆིང་བ་ལ་སོགས་པ་མདོར་ན་ཕྲལ་དུ་གནོད་པ་གཤོམ་པའི་རྟེན་་་
བྱེད་པའི་ལས་ཅན་ཡིན་ནོ། །ཁོན་དུ་འཛིན་པ་ནི་ཁྲོས་པ་དེའི་འོག་ཏུ་
འདིས་བདག་ལ་གནོད་པའི་བྱེ་བྲག་འདི་ལྟ་བུ་ཞིག་བྱའོ་ཞེས་ཤར
གཉེར་བའི་བསམ་པའམ་མདུད་པར་འཛིན་པ་རྒྱུན་དུ་མི་གཏོང་བ་་་་
སྟེ་ཁོང་ཁྲོ་བའི་ཆར་གཏོགས་པ་ཉིད་ཀྱིས་ཁྲོ་བ་བཞིན་དུ་བཏགས་་་་་
པའི་ཡོད་པ་ཡིན་ནོ། །འདི་ནི་གནོད་པ་ལ་ཇི་མི་སྙམ་པར་མི་བྱེད་ཀྱི་
ནམ་ཞིག་ན་གནོད་ལན་བྱེད་པར་འདོད་པའི་ཕྱིར་མི་བཟོད་པའི་
རྟེན་བྱེད་པའི་ལས་ཅན་ཡིན་ནོ། །འདི་ནི་ཁྲོ་བ་སྔོན་དུ་འགྲོ་བ་ཡིན་
པས་དེ་ལས་ཐ་དད་ལ། འཚིག་པ་ནི་འདི་སྔོན་དུ་འགྲོ་བ་ཅན་ཡིན་
པས་དེ་ལས་ཐ་དད་པ་ཡིན་ནོ། །གཅིག་ལ་གཅིག་གླེང་བའི་གཞི་ཅན་
གྱི་འཆབ་པ་དང་འཚིག་པ་གཉིས་ལས། འཆབ་པ་ནི་གྲོགས་ཚངས་པ་
•205.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཚུངས་པར་སྤྱོད་པ་གཞན་གྱིས་འདུན་པ་དང་ཞེ་སྡང་དང་འཇིགས་
པ་ལ་སོགས་པས་མ་ཡིན་པར་དེ་ལ་ཕན་པར་འདོད་(༨༧ན)པས་་་་་
ཚེ་དང་ལྡན་པ་ལ་ལྟུང་བ་འདི་ལྟ་བུ་ཞིག་བྱུང་གི་དེ་སླར་ཆོས་བཞིན་་་
དུ་གྱིས་ཤིག་ཅེས་ལེགས་པར་བསྐུལ་བ་ལ་ལྟུང་བའི་ཉེས་དམིགས་ལ་་་
རྨོངས་པའི་གཏི་མུག་གི་ཆར་གཏོགས་པ་ཉིད་ཀྱིས་དེ་ལྟ་བུ་བྱས་པ་མི་
དྲན་ནོ་ཞེས་ལྟུང་བའི་ཁ་ན་མ་ཐོ་བ་མཁྱུད་ཅིང་སྤོང་བར་བྱེད་པ
གང་ཡིན་པའོ། །ལྟུང་བ་བཅབས་ན་འགྱོད་པར་འགྱུར་བ་འདི་ནི་ཆོས་
ཉིད་ཡིན་ལ། འགྱོད་པ་ཡང་ཡིད་མི་བདེ་བ་དང་མཚུངས་པར་ལྡན་པ་
ཉིད་ཀྱིས་བདེ་བ་ལ་རེག་པར་མི་གནས་པའི་རྟེན་བྱེད་པའི་ལས་ཅན་་
ཡིན་ནོ། །འཚིག་པ་ནི་ཁྲོ་བོ་དང་ཁོན་དུ་འཛིན་པ་སྔོན་དུ་འགྲོ་ཞིང་
སོང་བ་ན་གང་ལ་ཁྲོས་པ་དང་ཁོན་དུ་འཛིན་པ་ཡོད་པའི་གྲོགས་་
ཚངས་པ་མཚུངས་པར་སྤྱོད་པ་གཞན་གྱིས་སྔ་མ་ལྟར་ལྟུང་བ་གླེང་བ་་
སོགས་བྱས་པ་ན་ཁོང་ཁྲོའི་ཆར་གཏོགས་པ་ཉིད་ཀྱིས་དེ་ཉིདལ
སེམས་ཀྱི་ཀུན་ནས་མནར་སེམས་པས་ཚིག་རྩུབ་པོས་སླར་གླེང་བ་
པོའི་ཡིད་སུན་འབྱིན་པར་བྱེད་པ་གང་ཡིན་པའོ།།འདིས་ནི་གཞན་གྱི་
ཞེ་གཅོད་པའི་ཚིག་རྩུབ་པོ་ཀུན་ནས་སླངས་ཤིང་། དེ་ཡང་ངོར་ལྡང་
ཞེས་བརྗོད་པ་ཤུགས་དྲག་པོ་སྐྱེད་པའི་རྟེན་བྱེད་པའི་ལས་ཅན་དང་་་
གཞན་གྱིས་ལྡང་བ་ལས་བསྐུལ་བ་ནི་ཁ་ཅིག་ནི་རྨོངས་པས་ལྟུང་བ་་་་་་
སྤང་བར་བྱེད་ལ། གཞན་དག་ནི་ཀུན་ནས་མནར་སེམས་པས་སླར་
རྒོལ་བར་འགྱུར་བས་དེའི་ཕྱིར་འདི་གཉིས་ནི་ལྟུང་བ་གླེང་བའི་གཞི་་་
ཅན་ཞེས་བྱའོ། །།བསོད་ནམས་མ་ཡིན་པ་དག་གི་ཉེས་སྤྱོད་འཕེལ་བ་
•206•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ལྡན་པའི་གང་ཟག་འགྲོགས་པར་དཀའ་བའི་ཕྱིར་གྲོགས་དང
ལྷན་ཅིག་ཏུ་སྤྱོད་པའི་བདེ་བ་ལ་རེག་པར་མི་གནས་པའི་ལས་ཅན་་་་་་
ཡིན་ནོ། །རྙེད་པ་དང་བཀུར་སྟིའི་གཞི་ཅན་གྱི་ཕྲག་དོག་དང་སེར་སྣ་
གཉིས་ལས། ཕྲག་དོག་ནི་རྙེད་པ་ཡོན་འབུལ་བ་དང་བཀུར་སྟི་གང་ན་
འདི་ངེས་པ་སོགས་ལ་ཆགས་པས་ཀུན་ནས་བསླངས་ཏེ་གཞན་གྱི་་་་་་
ལོངས་སྤྱོད་འཁོར་དང་ཐོས་པ་ལ་སོགས་པའི་ཕུན་སུམ་ཚོགས་པའི་་་་
ཁྱད་པར་ལ་མི་བཟོད་པ་འགྱུར་བ་རང་གི་སེམས་ཁོང་ནས་འཁྲུགས་་་
པར་བྱེད་པ་གང་( ༨༧བ) ཡིན་པ་སྟེ། དེ་ཡང་ཞེ་སྡང་གི་ཆར་
གཏོགས་པ་ཡིན་པས་བཏགས་པར་ཡོད་པ་ཡིན་ནོ། །དེ་ནི་ཡིད་མི་
བདེ་བ་དང་མཚུངས་ལྡན་ཡིན་པས་ཡིད་མི་བདེ་བ་དང་། དེའི་སྟོབས་
ཀྱིས་བདེ་བ་ལ་རེག་པར་མི་གནས་པའི་ལས་ཅན་ཡིན་ནོ། །སེར་སྣ་ནི་
རྙེད་པ་དང་བཀུར་སྟི་ལ་ཆགས་པའི་དབང་གིས་ཟས་དང་གོས་ལ་་་་་་
སོགས་པ་ཉེ་བར་མཁོ་བའི་ཡོ་བྱད་རྣམས་ལ་དམིགས་ནས་རྣམ་པ
སེམས་ཀྱིས་ཀུན་ཏུ་འཛིན་ཅིང་གཏོང་བར་མི་མཐུན་པར་བྱེད་པ་སྟེ།
འདོད་ཆགས་ཀྱི་ཆར་གཏོགས་པས་བཏགས་པར་ཡོད་པ་ཡིན་ནོ། །
འདིས་ཡོ་བྱད་མི་མཁོ་བ་རྣམས་ཀྱང་གསོག་པའི་ཕྱིར་ཡོ་བྱད་མ
བསྙུངས་པའི་རྟེན་བྱེད་པའི་ལས་ཅན་ཡིན་ནོ། །རྙེད་པ་དང་བཀུར་སྟི་
ལ་དོན་དུ་གཉེར་བ་ཡོད་པ་དག་ལ་ནི་གཉིས་པོ་འདི་དག་གདོན་མི་་་་
ཟ་བ་འབྱུང་སྟེ་འདི་ལྟར། གཞན་གྱི་རྙེད་བཀུར་ཐོབ་པའི་བདེ་བ་མི་
བཟོད་པ་དང། རང་གི་ཐོབ་ཟིན་པའི་རྙེད་པ་ལ་ལྷག་པར་ཆགས་པ་
གང་ཡིན་པའོ། །དེའི་ཕྱིར་གཉིས་པོ་འདི་དག་ནི་རྙེད་བཀུར་གྱི་གཞི་
•207·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅན་ཞེས་བྱའོ། །འཆི་བ་ཉམས་པའི་གཞི་ཅན་གྱི་སྒྱུ་དང་གཡོ་གཉིས་
ལས་སྒྱུ་ནི་རྙེད་པར་བཀུར་སྟི་ལ་ལྷག་པར་ཆགས་པས་ཀུན་ནས
བསླངས་ནས་གཞན་བསླུ་བའི་བསམས་པས་ཚུལ་ཁྲིམས་དང་ཏིང་ངེ་་
འཛིན་ལ་སོགས་པའི་ཡོན་ཏན་ཡོད་པ་མ་ཡིན་པ་ལ་ཡོད་པ་ལྟར་
བཅོས་ནས་ཡོན་ཏན་མ་ཡིན་པ་ལུས་ངག་གི་ཀུན་ཏུ་སྤྱོད་པ་བཅས་པ་
མཉམ་པར་སྟོན་པར་བྱེད་པ་གང་ཡིན་པའོ། །དེ་ཡང་འདོད་ཆགས་
དང་གཏི་མུག་གི་ཆར་གཏོགས་པ་ཡིན་ཏེ། རྙེད་བཀུར་ལ་ཆགས་པ་
དང་ལོག་འཚོའི་ཉེས་དམིགས་ལ་མ་རྨོངས་ན་འགའ་ཡང་ལུས་ངག་་་་
ཚུལ་འཆོས་པར་མི་བྱེད་པའི་ཕྱིར་རོ། །འདིས་ནི་ལུས་ངག་ཚུལ་འཆོས་
པས་རྙེད་པའི་མལ་ཆ་ལ་སོགས་པས་ཉེ་བར་འཚོ་བར་བྱེད་པ་དེའི་་་་་་
ཕྱིར་ལོག་པས་འཚོ་བའི་རྟེན་བྱེད་པའི་ལས་ཅན་ཡིན་ནོ། །གཡོ་ནི་
རྙེད་བཀུར་ལ་ཆགས་པའི་དབང་གིས་རང་ལ་བྱུང་བའི་ལྟུང་བའི་་་་་་་
ཉེས་པ་གཞན་གྱིས་གླེངས་པ་ན། དེ་བཅས་པའི་ཕྱིར་གཞན་མགོ་
(༨༨ན)རྨོངས་པར་བྱེད་པའི་ཐ་གྲས་གཏམ་གཞན་དང་གཞན་དུ་
བསྒྱུར་བ་ལ་སོགས་པས་ཉེས་པ་ཡང་དག་པར་སྤོང་བར་བྱེད་པ་སྟེ།
འདི་ཡང་འདོད་ཆགས་དང་གཏི་མུག་གི་ཆར་གཏོགས་པ་ཡིན་ཏེ་་་་
རྙེད་བཀུར་ཉམས་ཀྱི་དོགས་པ་དང་ལྟུང་བའི་ཉེས་དམིགས་ལ་མ
རྨོངས་པ་ན་དེ་ལྟར་གཡོ་མི་བྱེད་པའི་ཕྱིར་རོ། །འཆབ་པ་ནི་ཉེས་པ་
གསལ་པོར་མཁྱུད་པ་ཡིན་ལ། འདི་ནི་མཁྱུད་པའི་ཐབས་གཞན་
འཛིན་པ་ཡིན་པས་ཐ་དད་དོ། །ཡང་དག་པའི་གདམས་ངག་ནི་གང་
རྙེད་ན་ཚུལ་བཞིན་ཡིད་ལ་བྱེད་པ་འབྱུང་བ་ཡིན་ལ། བདག་གི་ཚུལ་
208.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མི་སྟེན་པ་ནི་དེ་ལྟ་བུ་བསྟན་པའི་སྣོད་མ་ཡིན་པས་དེའི་ཕྱིར་ཡང་་་་་་་
དག་པའི་གདམས་ངག་རྙེད་པའི་བར་དུ་གཅོད་པའི་རྟེན་བྱེད་པའི་་་་
ལས་ཅན་ཡིན་ནོ། །།བླ་མ་ལ་མི་འདུད་པའི་གཞི་ཅན་གྱི་རྒྱགས་པ་ནི་
ལུས་ལ་ནད་མེད་པ་དང་ལང་ཚོ་དར་ལ་བབས་པ་དང་ཁམས་སྙོམས་་
པ་ལ་སོགས་པ་ཚེ་རིང་བའི་མཚན་མ་དང་། གཞན་ཡང་གཟུགས་དང་
སྟོབས་དང་དབང་ཕྱུག་དང་བློ་དང་ཡིད་གཞུངས་པ་ལ་སོགས་པ་་་་་་
ཟག་པར་བཅས་པའི་ཕུན་སུམ་ཚོགས་པ་གང་ཡང་རུང་བ་དག
མཐོང་ནས་སེམས་རབ་ཏུ་གཡོ་བར་བྱེད་པའི་དགའ་བ་དང་ཡིད་་་་་་
བདེ་བ་དག་དང་མཚུངས་པར་ལྡན་པའི་སྲིད་པ་སྟེ་འདོད་ཆགས་རྒྱ་་་
ཆེར་གཏོགས་པ་ཡིན་ནོ། །དགའ་བ་དང་ཡིད་བདེ་བ་ནི་དོན་གཅིག་
ཡིན་ཡང་མཆོག་ཏུ་སེམས་དགའ་བར་བྱེད་པའི་ཡིད་བདེ་ཁྱད་པར་་་་
བ་བཟུང་བའི་དོན་དུ་དགའ་བ་དང་ཡིད་བདེ་བ་གཉིས་ཀ་སྨོས་པ་་་་་་
ཡིན་ནོ། །དགའ་བ་དང་ཡིད་བདེ་བ་ནི་ཚོར་བ་ཡིན་པའི་ཕྱིར་འདོད་
ཆགས་ཀྱི་ཆར་གཏོགས་པ་མི་རིགས་པས། དེའི་ཕྱིར་དེ་དག་དང་
མཚུངས་པར་ལྡན་པའི་སྲིད་པ་ཉིད་གསུངས་པ་ཡིན་ནོ། །འདི་དང་
ལྡན་ན་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་འབྱུང་་་
ཞིང་ཐག་མི་རིང་བའི་ཕྱིར་འདི་ནི་ཉོན་མོངས་པ་དང་ཉེ་བའི་ཉོན
མོངས་པ་ཐམས་ཅད་འབྱུང་བའི་རྟེན་བྱེད་པའི་ལས་ཅན་ཡིན་ནོ། །མི་
བཟོད་པའི་གཞན་ཅན་གྱི་རྣམ་པར་འཚོ་བ་ནི་རང་གིས་འཚོ་བར་་
བྱེད་པས་སྙིང་བརྩེ་བ་མེད་པ་(༨༨བ)དང་། གཞན་འཚོར་འཇུག་
པས་སྙིང་རྗེ་བ་མེད་པ་དང་༌། འཚེ་བ་མཐོང་ན་དགའ་བ་སྐྱེ་བས་བརྩེ་
.209.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་མེད་ཞེས་སམ། ཡང་ན་འདི་དག་དོན་གཅིག་པས་སྔ་མ་སྔ་མ་ཕྱི་མ་
ཕྱི་མས་བཤད་དོ། །འདི་ནི་སེམས་ཅན་རྣམས་ལ་གསད་པ་དང་བཅིང་
བ་དང་སྲེག་པ་དང་བརྡེག་པ་ལ་སོགས་པ་གནོད་པ་སྣ་ཚོགས་ཀྱིས་་་་་
འཚེ་བར་བྱེད་པའི་དེའི་ཕྱིར་རྣམ་པར་མཐོ་འཚམ་པའི་རྟེན་བྱེད་
པའི་ལས་ཅན་ཡིན་ནོ། །ལྷག་པའི་ཚུལ་ཁྲིམས་ཀྱི་བསླབ་པ་ཉམས་པའི་
རྒྱུ་ངོ་ཚ་མེད་པ་དང་ཁྲེལ་མེད་པ་གཉིས་ལས། ངོ་ཚ་མེད་པ་ནི་ལས་དེ་
བདག་གི་བྱ་བའི་ཆ་མ་ཡིན་པར་ཤེས་ཀྱང་ཁ་ན་མ་ཐོ་བ་དེ་དག་ལ་མི་
འཛེམ་པ་གང་ཡིན་པ་སྟེ་ངོ་ཚ་ཤེས་པའི་མི་མཐུན་ཕྱོགས་སུ་གྱུར་
པའོ༑ །ཁྲེལ་མེད་པ་ནི་ལས་དེ་བྱས་ན་འཇིག་རྟེན་དུ་གྲགས་པ་མ་ཡིན་
པ་འབྱུང་བར་ཤེས་ཀྱང་ཁ་ན་མ་ཐོ་བས་གཞན་ལ་ཁྲེལ་བདས་མི་བྱེད་
ཅིང་མི་འཛེམ་པ་གང་ཡིན་པ་སྟེ་ཁྲེལ་ཡོད་པའི་མི་མཐུན་ཕྱོགས་སུ་་་་་་
གྱུར་པའོ། །འདི་གཉིས་བྱ་བ་ངན་པ་ཐམས་ཅད་ཀྱི་རྒྱུར་གྱུར་པས་
དུག་གསུམ་གྱི་རྣམ་པ་ཇི་ལྟར་སྲིད་པ་ལ་གདགས་སོ། །འདོད་ཆགས་
དང་ཞེ་སྡང་གཉིས་ཅིག་ཅར་འབྱུང་བ་མི་སྲིད་པའི་ཕྱིར་རོ། །འདི་
དག་དང་ལྡན་པ་ནི་ཉོན་མོངས་པ་དང་ཉེ་བའི་ཉོན་མོངས་པ་ཐམས་་
ཅད་དུ་ཀུན་ཏུ་སྤྱོད་པར་འགྱུར་བས་དེའི་ཕྱིར་འདི་གཉིས་ནི་དེ་དག་
ཀུན་གྱི་གྲོགས་བྱེད་པའི་ལས་ཅན་ཡིན་ནོ། །ལྷག་པའི་སེམས་དང་ལྷག་
པའི་ཤེས་རབ་ཀྱི་བསླབ་པ་ཉམས་པའི་གཞི་ལ་ཡང་གསུམ་སྟེ ཞི་
གནས་ཀྱི་མཚན་མ་ཉམས་པའི་སྒོ་དང་། རབ་ཏུ་འཛིན་པའི་མཚན་མ་
ཉམས་པའི་སྒོ་དང་། བཏང་སྙོམས་ཀྱི་མཚན་མ་ཉམས་པའི་སྒོའོ། །
དང་པོ་ནི་རྨུགས་པ་དང་གཉིད་གཉིས་སོ། །གཉིས་པ་ནི་རྒོད་པ་དང་
·210.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འགྱོད་པའོ། །གསུམ་པ་ནི་མ་དད་པ་ནས་དཔྱོད་པ་ལ་ཐུག་གི་བར་
ལྷག་མ་རྣམས་སོ། །དེ་དག་གོ་རིམ་བཞིན་དུ་བཤད་ན་རྨུགས་པ་ནི་
དམིགས་པ་ལ་རྟོག་པ་མི་གསལ་བ་གང་གིས་སེམས་གློང་གློང་པོར་
འགྱུར་ཏེ་དགེ་བའི་ལས་ལ་(༨༩ན)བཀོལ་དུ་མི་རུང་བར་བྱེད་པ་་་་
གང་ཡིན་པ་སྟེ། དེ་ཡང་གཏི་མུག་གི་ཆར་གཏོགས་པ་ཉིད་ཀྱིས་
བཏགས་པའི་ཡོད་པ་ཡིན་ནོ། །འདི་ནི་ཉོན་མོངས་པ་དང་ཉེ་བའི་
ཉོན་མོངས་པ་ཀུན་དང་མི་མཐུན་པ་མེད་པས་དེའི་ཕྱིར་དེ་དག་ཀུན་་
གྱི་གྲོགས་བྱེད་པའི་ལས་ཅན་ཡིན་ནོ། །རྒོད་པ་ནི་སེམས་སྡུག་པའི་
ཡུལ་ལ་གཡེངས་པར་བྱེད་པའི་སྒོ་ནས་རྣམ་པ་མ་ཞི་བར་བྱེད་པ་སྟེ།
དེ་ཡང་སྡུག་པའི་མཚན་མ་སྔོན་རྒོད་རྒོད་པ་དང་རྩེ་རྩེ་བ་སོགས་རྗེས་
སུ་དྲན་པའི་སྒོ་ནས་དེ་དག་གི་རྗེས་སུ་འཇུག་པའི་འདོད་ཆགས་ཀྱི་་་་་་
ཆར་གཏོགས་པ་ཡིན་ནོ། །འདིས་སེམས་སྡུག་པའི་ཡུལ་ལ་འཕྲོ་བར་
བྱེད་པའི་ཕྱིར་ཞི་གནས་ཀྱི་བར་དུ་གཅོད་པའི་ལས་ཅན་ཡིན་ནོ། །མ་
དད་པ་ནི་དགེ་བའི་ཆོས་ལས་འབྲས་དང་དཀོན་མཆོག་དང་འགོག་་་་་
ལམ་སོགས་ལ་གོ་རིམ་བཞིན་དུ་སེམས་ཀྱིས་ཡིད་མི་ཆེས་པ་དང་མ
དད་པ་དང་མི་འདོད་པ་སྟེ་དད་པ་གསུམ་གྱི་མི་མཐུན་ཕྱོགས་སུ་གྱུར་
པའོ༑ །འདི་ཡང་ལས་འབྲས་སོགས་ལ་རྨོངས་པའི་གཏི་མུག་གི་ཆར་
གཏོགས་པ་ཉིད་ཀྱིས་བཏགས་པར་ཡོད་པ་ཡིན་ནོ། །མ་དད་ན་མི་
འདུན་ཅིང་མི་འདུན་པ་ལ་ཡང་སྤྲོ་བ་མེད་པས་ལེ་ལོའི་རྟེན་བྱེད་པའི་
ལས་ཅན་ཡིན་ནོ། །ལེ་ལོ་ནི་ཉལ་བ་དང་སྙེས་པ་དང་ཕྲོས་པའི་བདེ་བ་
ལ་ཆགས་པ་ལ་བརྟེན་ནས་དགེ་བའི་ཆོས་རྣམས་སྒྲུབ་པ་ལ་སེམས་མི་་
•211·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྤྲོ་བ་བྱེད་པ་བརྩོན་འགྲུས་ཀྱི་མི་མཐུན་ཕྱོགས་སུ་གྱུར་པ་སྟེ། དེ་ཡང་
གཏི་མུག་གི་གཏོགས་པ་ཡིན་ནོ། །འདི་དང་ལྡན་ན་དགེ་བའི་ཕྱོགས་
ལ་མི་སྦྱོར་བས་དེའི་ཕྱིར་དགེ་བའི་ཕྱོགས་རྣམས་ལ་མི་འཇུག་པའི་་་་་་་
རྟེན་བྱེད་པའི་ལས་ཅན་ཡིན་ནོ། །བག་མེད་པ་ནི་གཉེན་པོ་ཟག་
བཅས་དང་ཟག་པ་མེད་པའི་དགེ་བའི་ཆོས་རྣམས་མི་བསྒོམ་ཞིང་།
སྤང་བྱ་གང་ལ་ཉོན་མོངས་པ་དང་ཉེ་བའི་ཉོན་མོངས་པ་རྣམས་སྐྱེ་བ་
དང་རྗེས་སུ་མཐུན་པའི་ཟག་པ་དང་བཅས་པའི་ཆོས་རྣམས་ལ་་
སེམས་མི་བསྲུང་ཞིང་བག་ཡངས་སུ་གཏོང་བར་བྱེད་པ་གང་ཡིན་པའོ།
དེ་ཡང་འདོད་ཆགས་ལ་སོགས་པ་མི་དགེ་བའི་རྩ་བར་གྱུར་པའི་དུག་་
(༨༩བ) གསུམ་ལེ་ལོ་དང་བཅས་པས་མི་དགེ་བ་འཕེལ་ཞིང་དགེ་བ་
འགྲིབ་པར་བྱེད་པའི་ཆ་ལ་གདགས་སོ། །འདིས་ནི་མི་དགེ་བའི་ཆོས་
མ་སྐྱེས་པ་བསྐྱེད་པ་དང་སྐྱེས་པ་འཕེལ་བ་དང༌། དགེ་བའི་ཆོས་མ་
སྐྱེས་པ་མི་སྐྱེད་ཅིང་སྐྱེས་པ་ཉམས་པར་བྱེད་པས་དེའི་ཕྱིར་མི་དགེ་བ
འཕེལ་བ་དང་དགེ་བ་འགྲིབ་པར་བྱེད་པའི་ལས་ཅན་ཡིན་ནོ། །བརྗེད་
ངས་པ་ནི་འདོད་ཆགས་ལ་སོགས་པ་ཉོན་མོངས་པ་དང་མཚུངས་་
པར་ལྡན་པའི་དྲན་པ་སྟེ་འདིས་ནི་ཉོན་མོངས་པ་ཅན་གྱི་ཡུལ་ཡང་་་་་
དང་ཡང་དུ་ཡིད་ལ་བརྗོད་པའི་སྒོ་ནས་དགེ་བའི་དམིགས་པ་ལ
སེམས་མི་གསལ་བར་བྱེད་པས་དེའི་ཕྱིར་དགེ་བའི་དམིགས་
སེམས་གཡེང་བའི་རྟེན་བྱེད་པའི་ལས་ཅན་ཡིན་ནོ། །ཤེས་བཞིན་མ་
ཡིན་པ་ནི་ཉོན་མོངས་པ་གཏི་མུག་སོགས་དང་མཚུངས་པར་ལྡན
པའི་ཤེས་རབ་སྟེ་དེས་ལུས་དང་ངག་དང་ཡིད་ཀྱི་སྤྱོད་པ་འཇུག་པ་་་་་་
.212.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ལྡོག་པ་སོགས་ལ་མི་ཤེས་བཞིན་དུ་འཇུག་པ་སྟེ་བྱ་བ་དང་བྱ་བ་་་
མ་ཡིན་པ་མ་ཤེས་པས་ལྟུང་བའི་རྟེན་བྱེད་པའི་ལས་ཅན་ཡིན་ནོ། །
རྣམ་པར་གཡེང་བ་ནི་གང་གིས་སེམས་དགེ་བའི་དམིགས་པ་ལས་ཕྱི་་་
རོལ་ཏུ་ཉོན་མོངས་པའི་ཡུལ་ལ་འཕྲོ་བར་བྱེད་པ་གང་ཡིན་པ་སྟེ། དེ་
ཡང་འདོད་ཆགས་ལ་སོགས་པ་གསུམ་གྱིས་སེམས་དགེ་བའི་དམིགས་་
པ་ལ་གཡེང་བར་བྱེད་པའི་ཆ་ལ་གདགས་སོ། །རྣམ་པར་གཡེང་བ་དེ་
ཡང་ངོ་བོ་ཉིད་ཀྱིས་གཡེངས་པ་ལ་སོགས་པ་དྲུག་ཡིན་ལ། དེ་ལ་ངོ་བོ་
ཉིད་ཀྱིསགཡེང་བ་ནི་རྣམ་པ་ཤེས་པའི་ཚོགས་ལྔ་པོ་རྣམས་ཏེ་རང་་་
བཞིན་གྱིས་ཁ་ཕྱི་རོལ་ཏུ་བལྟས་པ་ཉིད་ཀྱིས་ནང་དུ་དམིགས་པ་ལ་་་་་་
མཉམ་པར་འཇོག་མི་ནུས་པའི་ཕྱིར་རོ། །ཕྱི་རོལ་ཏུ་གཡེང་བ་ནི་ཐོས་
པ་ལ་སོགས་པའི་དགེ་བ་ལ་ཞུགས་པའི་སེམས་དམིགས་པ་དང་དེ་
དག་ལས་ཕྱི་རོལ་ཏུ་གཟུགས་སྒྲ་ལ་སོགས་པའི་འདོད་པའི་ཡོན་ཏན་་་་
ལྔ་ལ་རྣམ་པར་འཕྲོ་ཞིང་ཕྱོགས་པར་བྱེད་པ་གང་ཡིན་པའོ། །ནང་གི་
གཡེང་བ་ནི་བསམ་གཏན་གྱི་དགེ་བ་ལ་ཞུགས་པ་ན་སེམས་ནང་དུ་་་་་
རྨུགས་ཤིང་བྱིང་བ་དང་ཕྱི་རོལ་ཏུ་རྒོད་ཅིང་གཡེང་བ་དང་། ཇི་ལྟར་
ཐོབ་པའི་བསམ་(༩༠ན) གཏན་གྱི་བདེ་བ་ལ་རོ་མྱང་བ་ལ་སོགས་་་་
པ་གང་གིས་དགེ་བ་དེ་ཉིད་རྣམ་པར་དག་པར་མ་མཐར་མི་ཕྱིན་པར་
བྱེད་པ་གང་ཡིན་པའོ། །མཚན་མའི་གཡེང་བ་ནི་གཞན་གྱི་བདག་ཉིད་
ལ་ཡོན་ཏན་དང་ལྡན་པ་སོགས་སུ་ཡིད་ཆེས་པར་གྱུར་ན་ཅི་མ་རུང་་་་
སྙམ་པའི་བསམ་པ་སྔོན་དུ་བཏང་སྟེ་ལུས་ངག་གི་དགེ་བ་ལ་སྦྱོར་བ་་་་
སྟེ༑ དེ་དང་ལྡན་ན་ཁད་ཀྱིས་དགེ་བ་ལས་ཉམས་པར་འགྱུར་བའི་ཕྱིར་
•213.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེ་ཡང་གཡེང་བ་ཡིན་ནོ། །གནས་ངན་ལེན་གྱི་གཡེང་བ་ནི་ངར་
འཛིན་པ་ལ་སོགས་པ་གནས་ངན་ལེན་རྒྱུད་ལ་མ་སྤངས་པ་ལ་བརྟེན་་
ནས་བསམ་གཏན་གྱི་དགེ་བ་ལ་ཞུགས་པའི་ཚོར་བ་བདེ་བ་ཇི་ལྟར་་་་་
བྱུང་བ་ལ་བདག་གི་རྣམ་པ་ང་ཞེའམ་བདག་གི་བའི་རྣམ་པ་ངའི་
ཞེའམ་ཁེངས་པའི་རྣམ་པ་ངའོ་སྙམ་དུ་ཐོག་མར་དེ་ལྟར་འཛིན་པ་་
དང་དེའི་འོག་ཏུ་དེ་དང་རྒྱུད་འདྲེས་པ་ང་ཡང་དང་ཡང་དུ་བཀྲམ་་་་་
པར་བྱེད་པས་མཚན་མར་འཛིན་པ་གང་ཡིན་པ་སྟེ། དེས་ཀྱང་དགེ་
བའི་ཕྱོགས་རྣམ་པར་མ་དག་པར་བྱེད་པས་རྣམ་གཡེངས་ཡིན་ནོ། །
ཡིད་ལ་བྱེད་པའི་གཡེང་བ་ནི་སྔར་ཐོབ་ཟིན་པའི་བསམ་གཏན་ལས་་་
ལངས་ནས་མ་ཐོབ་པའི་སྙོམས་པའི་འཇུག་པ་གཞན་ལ་སྙོམས་པར་་་་་
འཇུག་པ་དང་སྔར་ཞུགས་ཟིན་པའི་རང་གི་ཐེག་པ་དོར་ནས་ཐེག་པ་་
གཞན་ལ་འཇུག་པ་ལ་སོགས་པ་མདོར་ན་རྣམ་པར་གཞན་དང
གཞན་ཡིད་ལ་བྱེད་པའི་དབང་གིས་རང་གི་གནས་པ་ལས་སེམས་་་་་་་་
རྣམ་པར་འཕྲོ་བར་བྱེད་པ་གང་ཡིན་པའོ། །དེ་ལ་ངོ་བོ་ཉིད་ཀྱི་ས་དང་
མཚན་མ་དང་ཡིད་ལ་བྱེད་པའི་གཡེང་བ་རྣམས་ནི་ཉེ་བའི་ཉོན
མོངས་པ་མ་ཡིན་མོད་འོན་ཀྱང་མདོ་ལས་སྤྱིར་རྣམ་གཡེང་ཙམ་དུ་་་་་་
གསུངས་པས་དེའི་ཕྱིར་དབྱེ་བར་བཀོད་པ་ཙམ་ཡིན་ནོ། །རྣམ་པར་
གཡེང་བ་ནི་ཏིང་ངེ་འཛིན་གྱི་མི་མཐུན་ཕྱོགས་ཡིན་ལ་ཏིང་ངེ་འཛིན་་
དང་བྲལ་བ་ལ་ཡང་འདོད་ཆགས་དང་བྲལ་བ་མེད་པས་དེའི་ཕྱིར་་་་་་
འདོད་ཆགས་དང་བྲལ་བའི་བར་དུ་གཅོད་པའི་ལས་ཅན་ཡིན་ནོ། །
གཉིད་ནི་གཉིད་ཀྱི་རྒྱུ་ཉམ་ཆུང་བ་དང་ངལ་བ་དང་ལྕི་བ་དང་མུན་་་་
·214·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་(༩༠བ) མཚན་མ་ཡིད་ལ་བྱེད་པ་ལ་སོགས་པ་ལ་བརྟེན་ནས་
བརྟན་པ་མ་ཡིན་པའི་སེམས་འཇུག་པའི་རྣམ་པར་ཤེས་པ་དྲུག་མིག་་་
ལ་སོགས་པ་དབང་པོའི་སྒོ་ནས་མི་འཇུག་པར་ནང་དུ་སྡུད་པར་བྱེད་
པ་གང་ཡིན་པའོ། །དེ་ཡང་ཉོན་མོངས་ཅན་དག་ནི་གཏི་མུག་གི་ཆར་
གཏོགས་པ་ཡིན་ལ། དགེ་བ་དང་ལུང་མ་བསྟན་དག་ནི་སེམས་པའམ་
ཤེས་རབ་ཅི་རིགས་པ་ལ་གདགས་སོ། །དེ་ཡང་འཕེན་པའི་བྱེ་བྲག་
གིས་དགེ་བ་དང་མི་དགེ་བ་དང་ལུང་མ་བསྟན་པ་གསུམ་དུ་ཡང་་་་་་་་
འགྱུར་ལ། འཇིག་རྟེན་གྱི་ཐ་སྙད་ཀྱི་དབང་གིས་དུས་དང་དུས་མ་ཡིན་
པ་གཉིས་སུ་ཡང་འགྱུར་ལ། དབང་པོ་ལ་ཕན་པ་དང་གནོད་པའི་བྱེ་
བྲག་གིས་རིགས་པ་དང་མི་རིགས་པ་གཉིས་སུ་ཡང་འགྱུར་རོ། །དེ་ལ་
དུས་ནི་ནམ་གྱི་གུང་ཐུན་ནོ། །དུས་མ་ཡིན་པ་ནི་དེ་ལས་གཞན་པའོ། །
རིགས་པ་ནི་དུས་དང་དུས་མ་ཡིན་ན་ཡང་ནད་ལ་ཕན་པའམ་དབང་་
པོ་ལས་སུ་རུང་བར་བྱ་བའི་ཕྱིར་རོ། །དེ་ལས་གཞན་པ་ནི་རིགས་པ་མ་
ཡིན་པའོ། །གཉིད་ལ་ཧ་ཅང་སྲེད་པ་ནི་དགེ་བའི་ཕྱོགས་ཐམས་ཅད་
ལས་ཉམས་པར་འགྱུར་བས་དེའི་ཕྱིར་དེ་བྱ་བ་ཤོར་བའི་རྟེན་བྱེད་་་་་
པའི་ལས་ཅན་ཡིན་ནོ། །ཡང་ན་འདི་ནི་ཉོན་མོངས་ཅན་དང་ལུང་མ་
བསྟན་གྱི་བྱེད་ལས་ཡིན་གྱི་དགེ་བས་ནི་མ་ཡིན་ཏེ། རྣལ་འབྱོར་སྤྱོད་
པའི་སར། དགེ་སློང་དགེ་བའི་ཕྱོགས་ལ་བརྩོན་པས་དུས་འདའ་བའི་
འབྲས་བུ་ཡོད་པར་འགྱུར་བའི་ཆོས་ནི་དུས་སུ་རན་པར་གཉིད་ལོག་་་
པའོ༑ །ཞེས་གསུངས་པའི་ཕྱིར་རོ། །འགྱོད་པ་ནི་ལས་དེ་བྱེད་པར་
འདོད་པའི་བསམ་པ་སྔོན་དུ་བཏང་བའམ་རང་གི་དེ་ལྟར་མ
·215.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསམས་ཀྱང་གཞན་གྱིས་ནན་གྱིས་བྱེད་དུ་བཅུག་པའམ་ཉོན་མོངས་་
པ་དང་ཚོར་བས་ཟིལ་གྱིས་ནོན་ཏེ་བྱ་བ་དགེ་བའམ་བྱ་བ་མ་ཡིན་པ་་་
མི་དགེ་བའི་ལས་བྱས་པ་གང་ཡིན་པ་ལ་དམིགས་ནས་རྣམ་པ་བདག་་
གི་བྱ་བ་ངན་པ་དེ་ལྟ་བུ་མ་བྱས་ཀྱང་ཅི་མ་རུང་སྙམ་པའི་སྒོ་ནས
སེམས་ཀྱིས་ཡིད་ལ་བཅགས་པ་ནི་མི་དགའ་ཞིང་ཡིད་མི་བདེ་བ་ཡིན་་
ལ༑ དེ་ལྟ་བུའི་ཡིད་མི་བདེ་བ་དང་མཚུངས་པ་དང་ལྡན་པའི་སེམས་
( ༩༡ན)ལས་བྱུང་བའོ། །དེ་ལ་ཉོན་མོངས་ཅན་ནི་གཏི་མུག་གི་ཆར་
གཏོགས་ལ་དགེ་བ་དང་ལུང་མ་བསྟན་ནི་སེམས་དང་ཤེས་རབ་ཀྱི་ཆ་་
ལ་གདགས་སོ། །བྱ་བ་ངན་པ་ནི་འགྱོད་པ་ཡིན་ལ། དེ་ལ་དམིགས་ཏེ་
སེམས་མི་དགའ་བ་ལས་ཡུལ་གྱི་སྒོ་ནས་འགྱོད་པ་ཞེས་བྱའོ། །དགེ་བ་
ནི་བྱ་བ་ངན་པ་མ་ཡིན་པ་མ་ཡིན་ནམ། ཇི་ལྟར་ན་དེ་ལ་དམིགས་པ་
འགྱོད་པ་ཡིན་ཞེ་ན། དེ་ཡང་གང་ཞིག་དེ་བྱས་པ་ལ་མི་དགའ་བ་ནི་
དེའི་དོན་བྱ་བ་ངན་པ་ཡིན་ཏེ། གཞན་དུ་དེ་བྱས་པ་མི་དགའ་བར་ཇི་
ལྟར་འགྱུར་དགེ་བ་ན་བྱས་པ་དང་མི་དགེ་བ་བྱས་པ་ལ་འགྱོད་པ་ནི་་་
དགེ་བའོ། །དེ་ལས་ཟློག་པ་ནི་མི་དགེ་བའོ། །བཟོ་དང་སྤྱོད་ལམ་ལ་
སོགས་པའི་བྱ་བ་ཕལ་པ་འགའ་ཞིག་བྱས་པ་དང་མ་བྱས་པ་ལ་འགྱོད་
པ་ནི་ལུང་དུ་མ་བསྟན་པ་ཡིན་ནོ། །ལས་དེ་ཉིད་བྱེད་བཞིན་པའི་
གནས་སྐབས་ནི་དུས་ཡིན་ཏེ་བཅོས་སུ་ཡོད་པའི་ཕྱིར་རོ། །ལས་དེ་
ཉིད་ཀྱི་བྱ་བ་ཡོངས་སུ་རྫོགས་ནས་ནི་དུས་མ་ཡིན་ཏེ་བཅོས་སུ་མེད
པའི་ཕྱིར་རོ། །འོ་ན་ལྟུང་བ་བྱས་པའི་རྗེས་སུ་ཡང་ཆོས་བཞིན་དུ་བྱས་
ན་ཕྱིར་བཅོས་སུ་ཡོད་པ་མ་ཡིན་ནམ་ཞེ་ན། དེ་ནི་ཉེས་པ་ལས་ལྡང་བ་
•216.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཙམ་ཡིན་གྱི་བྱས་ཟིན་ལས་དེ་ཉིད་སླར་ལྡོག་པ་ནི་མ་ཡིན་ནོ། །གནས་
ལ་འགྱོད་པ་ནི་རིགས་པ་ཡིན་ནོ།།གནས་མ་ཡིན་པ་ལ་འགྱོད་པ་ནི་མི་
རིགས་པ་ཡིན་ནོ། །།སེམས་གནས་པའི་བར་དུ་གཅོད་པའི་ལས་ཅན་
ཞེས་ཉོན་མོངས་ཅན་གྱི་དབང་དུ་བྱས་པ་ཡིན་ནོ། །ཞེས་འགྲེལ་པས་
འཆད་པ་ནི་རིགས་པར་མ་མཐོང་སྟེ། འདི་ནི་དགེ་བའམ་ཉོན་མོངས་
ཅན་གང་ཡིན་ཡང་རུང་གི་འདི་དང་ལྡན་པ་དག་ནི་སེམས་དམིགས་་་
པ་ལ་ཅུང་ཟད་ཀྱང་གཏད་པར་མི་ནུས་ཏེ། ཡིད་མི་བདེ་བའི་དབང་
གིས་སེམས་ཀུན་ཏུ་གཡོ་ཞིང་ཡེང་ཡེང་པོར་འགྱུར་བའི་ཕྱིར་རོ། །
དཔེར་ན་མ་སྐྱེས་དགྲས་མཚམས་མེད་པའི་ལས་བྱས་པས་འགྱོད་པར་
གྱུར་པ་ན་ཇི་སྲིད་འགྱོད་པ་དེ་མ་བསལ་གྱི་བར་དུ་སེམས་མནལ་དུ་་་་་
མི་གནས་པ་བཞིན་ནོ། །དེའི་ཕྱིར་(༩༡བ) འདི་ནི་ཀུན་གྱི་བྱེད་ལས་
ཡིན་པ་རིགས་སོ། །།རྟོག་པའི་ངོ་བོ་ནི་དག་ཀུན་ནས་སློང་བར་བྱེད་
པའི་སེམས་པའམ་ཤེས་རབ་ལ་བརྟེན་ནས་གང་ཟག་དང་ཆོས་ཀྱི་ངོ་་་
བོའམ་ཁྱད་པར་ལ་དམིགས་ནས་རྣམ་པ་འདི་ཅི་ཞིག་ཀུན་ཏུ་ཚོལ་བ་་
བྱེད་པ་སྟེ། འདིས་ངག་ཀུན་ནས་སློང་བར་བྱེད་པས་ན་ཡིད་ཀྱི་བརྗོད་
པ་ཡིན་ལ། དེ་ནི་རིགས་པའི་རྣམ་པ་ཅན་ཡིན་པས་སེམས་རྩིང་བ་
ཞེས་བྱའོ། །དཔྱོད་པའི་ལུས་ཀྱང་སྔར་བཤད་པའི་སེམས་དང་ཤེས་
རབ་ཡིན་ལ། དམིགས་པ་ནི་རྟོག་པས་བཙལ་བའི་གང་ཟག་གམ་ཆོས་
ཀྱི་ངོ་བོ་དང་ཁྱད་པར་དེ་ཉིད་ལ་རྣམ་པ་འདི་ནི་འདིའོ་ཞེས་ངེས
པའི་རྣམ་པས་སོ་སོར་རྟོག་ཅིང་འཇལ་བའི་རྣམ་པ་ཅན་གྱི་ཡིད་ཀྱི་་
བརྗོད་པ་གང་ཡིན་པ་སྟེ། དེ་ནི་རྟོག་པ་ལ་ལྟོས་ནས་ཕྲ་བའི་རྣམ་པ་
·217·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅན་ཡིན་པའི་ཕྱིར་སེམས་ཞིབ་པ་ཞེས་བྱའོ།།འདི་དག་དང་ལྡན་པའི་
སེམས་དག་ལ་གོ་རིམ་བཞིན་དུ་སེམས་རྩིང་བ་དང་ཞིབ་པ་ཞེས་བྱའི་
འདི་དག་གི་ངོ་བོ་སེམས་རྩིང་ཞིབ་ཀྱི་རང་བཞིན་ནི་མ་ཡིན་ཏེ། དེ་
དག་སེམས་བྱུང་མ་ཡིན་པར་ཐལ་བའི་ཕྱིར་རོ། །དེའི་ཕྱིར་བྱེ་བཤད་
དུ་ཡང་། བར་འགའ་སེམས་དང་སེམས་པ་ལ་རྟོག་པར་གདགས་ལ་
ཞེས་བཤད་པ་ཡང་མི་འཐད་དེ། རྟོག་དཔྱོད་གཉིས་ཀྱི་ལུས་ནི་སེམས་
པ་དང་ཤེས་རབ་གཉིས་སུ་གཞུང་རྣམས་ལས་བཤད་པའི་ཕྱིར་ཏེ། ཇི་
སྐད་དུ་རྣལ་འབྱོར་སྤྱོད་པའི་ས་ལས་ཀྱང་། རྟོག་པ་དང་དཔྱོད་པའི་
ལུས་གང་ཞེ་ན། རྟོག་པ་དང་དཔྱོད་པ་རྣམས་དམིགས་པ་ལ་མངོན་
པར་མི་རྟོག་པ་ནི་སེམས་པའི་ལུས་ཡིན་ལ། རྟོག་པ་དང་དཔྱོད་པ་
རྣམས་དམིགས་པ་ལ་མངོན་པར་རྟོག་པ་ནི་ཤེས་རབ་ཀྱི་ལུས་ཡིན
པར་རིག་པར་བྱའོ། །ཞེས་གསུངས་པ་ཡིན་ནོ། །རྟོག་པ་དང་དཔྱོད་པ་
འདི་གཉིས་ནི་རྣམ་པ་འགལ་བའི་ཕྱིར་སེམས་གཅིག་གི་འཁོར་དུ་་་་་
ལྷན་ཅིག་ཏུ་འབྱུང་བ་ནི་མེད་ཀྱི་འོན་ཀྱང་ཐོག་མར་ནི་ཚོལ་བའི་རྣམ་
པ་ཅན་གྱི་རྟོག་པ་སྐྱེ་ལ། འི་འོག་ཏུ་ངེས་པའི་རྣམ་པ་ཅན་གྱི་དཔྱོད་
པ་སྐྱེ་བ་ཡིན་ནོ། །དེའི་ཕྱིར་དཔྱོད་པ་ནི་རྟོག་པ་སྔོན་དུ་འགྲོ་བ་ཅན་
ཡིན་ནོ། །དེ་ལ་ཡིད་ཀྱི་(༩༢ན) རྣམ་པར་ཤེས་པ་གང་ཞིག་རྟོག་པ་
དང་མཚུངས་པར་ལྡན་པ་དེ་ལ་ནི་ཚོལ་བ་པ་ཞེས་བྱ་ལ། གང་ཞིག་
དཔྱོད་པ་དང་མཚུངས་པར་ལྡན་པ་དེ་ལ་ནི་ངེས་པ་བྱའོ། །གང་ཡང་
རྟོག་གེ་པ་དག་ལ་གྲགས་པའི་རྟོག་པ་ནི། ཤེས་གང་གང་ལ་སྒྲ་དོན་
འཛིན༑ །དེ་ནི་དེ་ལ་རྟོག་པ་ཡིན། །ཞེས་པ་ལྟར་སྒྲ་དོན་འདྲེས་པར་
•218.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འཛིན་པའི་མཚན་ཉིད་ཅན་དུ་བཤད་པ་ཡིན་ལ། དེ་ནི་འདིར་བཤད་
པའི་རྟོག་དཔྱོད་གཉིས་ཀ་དང་གཞན་ཡང་ང་རྒྱལ་ལ་སོགས་པ་རྟོག་་་
ཅིང་འཇལ་བའི་རྣམ་པ་ཅན་ཀུན་ལ་ཁྱབ་པ་ཡིན་ནོ། །འདིར་བཤད་
པའི་རྟོག་དཔྱོད་ཀྱི་ངེས་པ་ནི་འདི་ཡིན་ཏེ། གང་རྟོག་པ་དང་དཔྱོད་
པ་ཡིན་པ་དེ་རྣམ་པར་རྟོག་པ་ཡང་དེ་ཡིན་ནམ་ཞེ་ན། ཚིག་སྔ་མ་དང་
སྦྱར་རོ། །རྣམ་པར་རྟོག་པ་ཡིན་ལ་རྟོག་པ་དང་དཔྱོད་པ་མ་ཡིན་པ
ཡོད་དེ། དེ་གཉིས་ལས་གཞན་པའི་ཁམས་གསུམ་གྱི་སེམས་དང་
སེམས་ལས་བྱུང་བ་རྣམས་སོ། །དེ་དག་གཉིས་ཀ་མ་ཡིན་པའང་ཡོད་
དེ་འཇིག་རྟེན་ལས་འདས་པའི་ཡེ་ཤེས་རྣམས་ཡིན་ནོ། །རྟོག་དཔྱོད་
འདི་དག་གི་དམིགས་པ་ནི་མིང་དང་ཚིག་དང་ཡི་གེའི་ཚོགས་རྣམས་་་
དང་དེ་དག་གི་བརྗོད་པར་བྱ་བའི་དོན་རྣམས་ཡིན་ནོ། །དེ་དག་གི་
དབྱེ་བ་ནི་བདུན་ཏེ་འདི་ལྟར། མཚན་མ་དང་བཅས་པ་དང་། མཚན་
མ་མེད་པ་དང་། རརང་གི་ངང་གིས་འཇུག་པ་དང༌། ཚོལ་བ་དང་། སོ་
སོར་རྟོག་པ་དང་། ཉོན་མོངས་ཅན་དང་། ཉོན་མོངས་ཅན་མ་ཡིན་
པའི་རྣམ་པར་རྟོག་པའོ། །དང་པོ་ནི་འདས་པའི་དོན་ལ་རྟོག་པ་དང་
ཐ་སྙད་ལ་མཁས་པའི་རྣམ་པར་རྟོག་པའོ། །གཉིས་པ་ནི་མ་འོངས་པ་
དང་ཐ་སྙད་ལ་མི་མཁས་པའི་རྟོག་པའོ། །གསུམ་པ་ནི་ད་ལྟར་བའི་
ཡུལ་ལ་རྟོག་པའོ། །བཞི་པ་ནི་ཆོས་རྣམས་ཀྱི་ངོ་བོ་དང་ཁྱད་པར་ལ་
འཚོལ་ཞིང་དཔྱད་པའི་རྣམ་པ་ཅན་ནོ། །ལྔ་པ་ནི་དེ་གཉིས་ལ་སོ་སོར་
རྟོག་ཅིང་དཔྱོད་པའི་རྣམ་པ་ཅན་ནོ། །དྲུག་པ་ནི་ཉོན་མོངས་པ་དང་
ཉེ་བའི་ཉོན་མོངས་པ་རྣམས་དང་མཚུངས་པར་ལྡན་པའི་རྟོག་པ་་་་་་་
•219.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་སོ། །བདུན་པ་ནི་དད་པ་ལ་སོགས་པའི་དགེ་(༩༢བ)བའི་
ཆོས་རྣམས་དང་མཚུངས་པ་ལྡན་པ་དང་མ་སྒྲིབས་ལ་ལུང་མ་བསྟན་་་
རྣམས་དང་མཚུངས་པར་ལྡན་པའི་རྣམ་པར་རྟོག་པ་གང་ཡིན་པའོ། །
རྟོག་པ་དང་དཔྱོད་པའི་ལས་ནི་གང་ཞིག་ཡིད་བདེ་བ་དང་མཚུངས་་་་
པར་ལྡན་པ་དེས་ནི་བདེ་བ་ལ་རེག་པར་གནས་པའི་རྟེན་བྱེད་ལ།
ཡིད་མི་བདེ་བ་དང་མཚུངས་པར་ལྡན་པ་དེས་ནི་བདེ་བ་ལ་རེག་པར་
མི་གནས་པའི་རྟེན་བྱེད་པའི་ལས་ཅན་ཡིན་ནོ། །དགེ་བ་དང་ཉོན་
མོངས་ཅན་གྱི་བྱེད་ལས་གཞན་ཡང་སྟོན་པར་བྱེད་པ་ནི་དེ་ཡང་དད་་
པ་ལ་སོགས་དགེ་བའི་ཆོས་རྣམས་ཀྱི་ལས་ནི་སྔར་བསྟན་པ་དེ་ཙམ་དུ་
མ་ཟད་ཀྱི་རང་གི་མི་མཐུན་པའི་ཕྱོགས་མ་དད་པ་ལ་སོགས་པ་སྤོང་
བར་བྱེད་པའི་ལས་ཅན་ཡང་ཡིན། འདོད་ཆགས་ལ་སོགས་པའི་ཉོན
མོངས་པ་རྣམས་དང་ཁྲོ་བ་ལ་སོགས་པའི་ཉེ་བའི་ཉོན་མོངས་པ་་
རྣམས་ཀྱི་ལས་ནི་རང་གི་གཉེན་པོ་མ་ཆགས་པ་དང་བྱམས་པ་ལ་་་
སོགས་པ་སྐྱེ་བའི་བར་དུ་གཅོད་པའི་ལས་ཅན་ཡིན་ནོ། །སེམས་དང
མཚུངས་པར་ལྡན་པའི་འདུ་བྱེད་ཀྱི་ཕུང་པོ་རྣམས་རྒྱས་པར་བཤད་་་་་
ཟིན་ཏོ།
མཚུངས་ལྡན་མ་ཡིན་པའི་འདུ་བྱེད་བསྟན་པ།
ད་ནི་སེམས་དང་ལྡན་པ་མ་ཡིན་པའི་འདུ་བྱེད་ལུས་པས་དེ་
བཤད་པར་བཞེད་ནས། སེམས་དང་ལྡན་པ་མ་ཡིན་པའི་འདུ་བྱེད་
རྣམས་གང་ཞེ་ན། ཞེས་དྲིས་པའོ། །ཆོས་གང་གཟུགས་དང་སེམས་དང་
•220.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སེམས་ལས་བྱུང་བའི་གནས་སྐབས་ལ་བཏགས་པ་གནས་སྐབས་ཅན་་
ལས་ཡང་དག་པར་དེ་ཉིད་དང་གཞན་གང་དུ་ཡང་བརྗོད་དུ་མེད
པས་རིགས་པའི་རྗེས་སུ་འབྲངས་ནས་འདི་ཞེས་བསྟན་མི་ནུས་ལ་ཐ་
སྙད་ཀྱི་རྗེས་སུ་འབྲངས་ཏེ་རྟོགས་པར་བྱ་བ་གང་ཡིན་པ་ནི་ལྡན་པ
མ་ཡིན་པའི་འདུ་བྱེད་ཅེས་བྱའོ། །འདི་ནི་ཡང་དག་པར་རྫས་སུ་ཡོད་
པ་ཡང་མ་ཡིན་ཏེ། སེམས་དང་སེམས་ལས་བྱུང་བ་བཞིན་དུ་རང་རིག་
པས་ཀྱང་མ་གྲུབ་ལ། གཟུགས་སྒྲ་ལ་སོགས་པ་བཞིན་དུ་དབང་པོས་
ཀྱང་མ་དམིགས་ཀྱི། མིག་ལ་སོགས་པའི་དབང་པོ་བཞིན་དུ་འབྲས་
བུའི་སྒོ་ནས་ཀྱང་རྗེས་སུ་དཔག་པར་མི་ནུས་པའི་ཕྱིར་རོ། །ཅི་སྟེ་
གཟུགས་དང་སེམས་དང་སེམས་ལས་བྱུང་(༩༣ན)བ་དག་ལས
གཞན་དུ་མེད་ཀྱི་འོན་ཀྱང་གང་ཞིག་གཟུགས་ཀྱི་གནས་སྐབས་ཡིན་
པ་དེ་ནི་གཟུགས་ཡིན་ལ། སེམས་དང་སེམས་ལས་བྱུང་བའི་གནས་
སྐབས་གང་ཡིན་པ་དེ་དག་ཀྱང་དེ་དང་དེ་ཡིན་ནོ་ཞེ་ན། གནས་
སྐབས་དང་གནས་སྐབས་ཅན་གཅིག་ཏུ་རྟོག་པ་འདི་ནི་བཟང་པོ་མ་་་
ཡིན་ཏེ། གནས་སྐབས་ཅན་དུ་མ་ལ་བཏགས་པའི་གནས་སྐབས་ཀྱང་
དུ་མར་ཐལ་བའམ་གནས་སྐབས་ཅན་གཅིག་ལ་བཏགས་པའི་གནས་་
སྐབས་ཀྱང་གཅིག་ཏུ་ཐལ་བར་འགྱུར་བའི་ཕྱིར་རོ། །དེ་ཡང་འདི་ལྟར་
བྱ་བརྒྱ་ཚར་དུ་དངར་བ་ན་བྱའི་ཕྲེང་བ་གཅིག་ཅེས་ཐ་སྙད་འདོགས་་
པ་ཡིན་ལ། གང་གི་ཚེ་གནས་སྐབས་དང་གནས་སྐབས་ཅན་གཅིག་
ཡིན་པ་དེའི་ཚེ་ལ་གནས་སྐབས་ཅན་དུ་མ་ཡོད་པ་ལྟར་གནས་སྐབས་་
བྱའི་ཕྲེང་བ་ཡང་དུ་མ་ཡོད་པར་འགྱུར་ལ། བྱ་རེ་རེ་བ་དག་ལ་ཡང་
.221.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྲེང་བའི་བློ་འཇུག་པར་འགྱུར་ཏེ་དེ་དག་རེ་རེ་ཡང་གནས་སྐབས་
ཕྲེང་བ་དང་གཅིག་ཡིན་པའི་ཕྱིར་རོ། །གཞན་ཡང་རིལ་བུ་གཅིག་ཉིད་
གཅིག་གི་ཤོད་མིག་ཏུ་བཞག་པ་ན་གཅིག་ཅེས་པའི་གྲངས་སུ་འགྲོ་ལ།
དེ་བཞིན་དུ་བཅུ་དང་བརྒྱ་དང་སྟོང་ལ་སོགས་པའི་ཤོད་མིག་ཏུ་
བཞག་པ་ན་ཡང་གྲངས་དེ་དང་དེའི་བློ་འབྱུང་བ་ཡིན་ལ། གང་གི་ཚེ་
གནས་སྐབས་དང་གནས་སྐབས་ཅན་གཅིག་ཡིན་པ་དེའི་ཚེ་གནས་་་་་
སྐབས་ཅན་རིལ་བུ་གཅིག་ཡིན་པ་ལྟར་གནས་སྐབས་གཅིག་དང་བཅུ་
ལ་སོགས་པའི་གྲངས་ཀྱང་གཅིག་ཉིད་དུ་ཧ་ཅང་ཐལ་ཆེས་པ་ཡིན་ནོ།།
དེ་ལྟར་ན་ཕྲེང་བ་དང་གྲངས་ལ་སོགས་པ་གནས་སྐབས་ལ་བཏགས་་་
པའི་ཆོས་འདི་དག་གནས་སྐབས་ཅན་ལས་གཅིག་མ་ཡིན་ནོ། །ཞེས་པ་
འདི་ལེགས་པར་གྲུབ་པ་ཡིན་ནོ། །འདི་དག་རང་གི་གནས་སྐབས་ཅན་
ལས་ཡང་དག་པར་ན་ཐ་སྙད་དུ་ཡང་མེད་དེ་འདི་ལྟར། རིལ་བུ་དེ་
ཉིད་གཅིག་གི་ཤོད་མིག་ཏུ་བཞག་སྟེ་གཅིག་ཅེས་པའི་གྲངས་སུ་འགྲོ་་་
བ་དེའི་ཚེ་གཅིག་ཅེས་པའི་གྲངས་དོན་གཞན་རིལ་བུ་ལ་ཁྱད་པར་གྱི་་
ཆོས་སུ་ལྡན་པ་ཡིན་ན། དེ་ལྟ་ན་གཅིག་དང་ལྡན་པའི་རིལ་བུ་ཞེས་
བརྗོད་པར་འགྱུར་གྱི་རིལ་བུ་གཅིག་གོ་ཞེས་བརྗོད་པར་མི་འགྱུར་
(༩༣བ)ཏེ༑ དབྱུག་པ་བྱེད་ཆོས་སུ་ལྡན་པའི་སྐྱེས་བུ་ལ་ནི་དབྱུག་པ་
ཅན་སྐྱེས་བུ་དབྱུག་པ་ཅན་ཞེས་བརྗོད་པར་བྱེད་ཀྱི་སྐྱེས་བུ་དབྱུག་པ་་
ཞེས་བརྗོད་པ་མཐོང་བ་མེད་དོ། །གཞན་ཡང་གྲངས་དང་ཕྲེང་བ་ལ་
སོགས་པ་དག་ནི་རང་གི་གནས་སྐབས་ཅན་དག་ལས་ཐ་དད་པར་
མངོན་སུམ་གྱིས་མ་མཐོང་ཞིང་ནུས་པ་འགའ་ཞིག་ལས་རྗེས་སུ
•222.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དཔག་པར་ནུས་པ་ཡང་མ་ཡིན་ནོ། །དེ་ལྟར་ན་འདི་དག་ནི་རང་གི
གནས་སྐབས་ཅན་དག་ལས་ཡང་དག་པར་ནི་གཅིག་དང་ཐ་དད་དུ་་་
ཡང་མ་གྲུབ་མོད། འོན་ཀྱང་ཐ་སྙད་ཀྱི་རྗེས་སུ་འབྲང་བ་དག་གིས་ནི་
གྲངས་ལ་སོགས་པའི་ཐ་སྙད་འདོགས་པར་བྱེད་ཅིང༌། དེ་དག་ཀྱང་
ཡོད་པར་ཐ་སྙད་བྱེད་པས་དེའི་ཕྱིར་ཀུན་རྫོབ་ཏུ་ཡོད་པའམ་མ་་
བཏགས་པ་ཡོད་པ་ཞེས་བྱའོ། །ཅི་སྟེ་བཏགས་པར་ཡོད་པ་ཙམ་ཞིག་
ཡིན་གྱི་ཡང་དག་པར་མེད་ན་སོ་སོར་བརྟགས་པའི་འགོག་པ་ལ་
སོགས་པ་བཞིན་དུ་འདུས་མ་བྱས་པར་ཇི་ལྟར་མི་འགྱུར་བ་གང་གིས་་
མི་ལྡན་པའི་འདུ་བྱེད་རྣམས་ཕུང་པོར་བཞག་ཅེ་ན། ཡང་དག་པར་ན་
རྒྱུ་དང་རྐྱེན་ལས་མ་སྐྱེས་པ་ཁོ་ན་ཡིན་ཀྱང་ཐོབ་པ་དང་གྲངས་དང་་་་་
ཡུལ་དང་ཕྱོགས་དང་དུས་ལ་སོགས་པ་ལྡན་པ་མ་ཡིན་པར་བཞག་
པའི་ཆོས་འདི་དག་ནི་གཟུགས་སམ་སེམས་ལས་བྱུང་བའི་རང་བཞིན་
གྱི་འདུས་བྱས་ཁོ་ན་ལ་གདགས་ཀྱི་འདུས་མ་བྱས་དག་ལ་ནི་མ་ཡིན་་
པས་དེའི་ཕྱིར་མི་ལྡན་པའི་འདུ་བྱེད་ནི་འདུས་བྱས་སུ་བཞག་གི་
འདུས་མ་བྱས་སུ་ནི་མ་ཡིན་ནོ།།དེ་ལྟར་ན་ཐོབ་པ་དང་འདུ་ཤེས་མེད་
པའི་སྙོམས་འཇུག་དང་ཞེས་པ་ནས། ཡུལ་དང་གྲངས་དང་ཚོགས་པ་
དང་ཞེས་པའི་བར་ལྡན་པ་མ་ཡིན་པའི་འདུ་བྱེད་ཀྱི་ཆོས་འདི་རྣམས་
ནི་གནས་སྐབས་ལ་གདགས་པའི་ཕྱིར་ཐམས་ཅད་ཀྱང་བཏགས་པའི་་
ཡོད་པར་རིག་པར་བྱའོ། །དེ་ལ་དགེ་བ་ལ་སོགས་པའི་འཕེལ་བ་དང་
འགྲིབ་པའི་གནས་སྐབས་ལ་ནི་ཐོབ་པ་གདགས་སོ། །སེམས་དང་
སེམས་ལས་བྱུང་བ་རེ་ཞིག་མི་འབྱུང་བའི་གནས་སྐབས་ལ་ནི་འདུ་་་་་་
•223.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེས་མེད་པའི་སྙོམས་འཇུག་དང་། འགོག་པའི་( ༩༤ན) སྙོམས་
འཇུག་པ་དང་། འདུ་ཤེས་མེད་པ་རྣམས་གདགས་སོ། །རིས་མཐུན་
གནས་པའི་གནས་སྐབས་ལ་ནི་སྲོག་གི་དབང་པོ་གདགས་སོ། །འདྲ་
བའི་གནས་སྐབས་ལ་ནི་རིས་མཐུན་པ་གདགས་སོ། །མཚན་ཉིད་ཀྱི་
གནས་སྐབས་ལ་ནི་སྐྱེ་བ་ནས་མི་རྟག་པའི་བར་བཞི་པོ་གདགས་སོ
ཐ་སྙད་ཀྱི་གནས་སྐབས་ལ་ནི་མིང་གི་ཚོགས་ལ་སོགས་པ་གསུམ་པོ་་་་་
གདགས་སོ། །འཕགས་པའི་ཆོས་རྣམས་མ་རྙེད་པའི་གནས་སྐབས་ལ་
ནི་སོ་སོ་སྐྱེ་བོ་གདགས་སོ། །རྒྱུ་དང་འབྲས་བུའི་གནས་སྐབས་ལ་ནི་
འཇུག་པ་ནས་ཚོགས་པའི་བར་དགུ་པོ་རྣམས་གདགས་སོ། །དེ་ལ་ཐོབ་
པ་ནས་སོ་སོ་སྐྱེ་བོའི་བར་ནི་སེམས་ཅན་དུ་བགྲང་བའི་འདུས་བྱས་ཁོ་
ན་ལ་གདགས་སོ། །ལྷག་མ་རྣམས་ནི་འདུས་བྱས་སྤྱི་ལ་གདགས་པར་
བྱ་བ་ཡིན་ནོ། །འདི་རྣམས་ནི་རེ་རེ་ཞིང་གནས་པ་དང་ངོ་བོ་ཉིད་དང་
བཏགས་པས་ཡོད་པ་ཡིན་པར་རིག་པར་བྱའོ། །དེ་ལ་ཐོབ་པ་ནི་དད་
པ་ལ་སོགས་པ་དགེ་བ་དང་ཆགས་སོགས་མི་དགེ་བ་དང་བཟོ་དང་་་་་་
སྤྱོད་ལམ་སོགས་ལུང་དུ་མ་བསྟན་པའི་ཆོས་རྒྱུད་ཀྱི་བསྡུས་པ་རྣམས་་་
ཡིན་ཏེ། ཕྱི་རོལ་གྱི་ས་རྡོ་ལ་སོགས་པ་རྣམས་ནི་ཐོབ་པ་དང་ལྡན་པ་ལ་
སོགས་པ་མི་རུང་བའི་ཕྱིར་ཏེ། སྐྱེ་བོ་ཀུན་གྱི་ཐུན་མོང་བ་ཡིན་པས་
འདི་ནི་འདི་ལ་ལྡན་ནོ་ཞེས་པའི་ངེས་པ་མི་འཐད་པའི་ཕྱིར་རོ། །།སོ་
སོར་བརྟགས་པ་དང་བརྟགས་པ་མ་ཡིན་པའི་འགོག་པ་ནི་རང་གི་ངོ་
བོ་སེམས་ཅན་དུ་བགྲང་བ་མ་ཡིན་ཡང་འདི་རྣམ་པར་བཞག་པ་ནི་་་་་
་པས་སེམས་ཅན་གྱི་རྒྱུད་དུ་གཏོགས་པ་ཁོ་ན་སྔོན་དུ་འགྲོ་བ་ཅན་ཡིན་པ
•224.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདི་ལ་ཡང་ཐོབ་པ་སོགས་ཀྱི་ཐ་སྙད་འཐད་པ་ཡིན་ནོ། །ངོ་བོ་ནི་ཆོས་
དེ་དག་འཕེལ་བ་མངོན་དུ་གྱུར་པ་དང་འགྲིབ་པ་མངོན་དུ་མ་གྱུར་
ཀྱང་སྐྱེ་བས་ཐོབ་པ་རྣམས་ཀུན་ཏུ་མ་བཙལ་བར་འབྱུང་རུང་དང་།
སྦྱོར་བ་ལས་བྱུང་བ་རྣམས་རྐྱེན་གྱིས་བཙལ་ན་འབྱུང་རུང་ནུས་པའི་་་་
ངོ་བོར་གནས་པ་ལ་གདགས་པ་ནི་ཐོབ་པ་དང་རྙེད་པ་དང་ལྡན་པ་་་
ཞེས་གདགས་སོ། །དེ་ལ་ཐོབ་པ་ནི་སྤྱིའི་སྒྲ་ཡིན་ལ། སྔོན་(༩༤བ)མ་
ཐོབ་པ་ཐོག་མ་ཉིད་དུ་ཐོབ་པ་ནི་རྙེད་པ་ཡིན་ལ། རྙེད་པ་རྣམས་སྐད་
ཅིག་གཉིས་པ་སོགས་སུ་ཡང་དག་པར་རྗེས་སུ་ཡང་དག་པར་རྗེས་སུ་་
འགྲོ་བ་ནི་ལྡན་པའོ། །ཡང་ན་གསུམ་ག་ཡང་དོན་གཅིག་ལ་རྣམ་
གྲངས་ཀྱི་སྒྲར་སྦྱར་རོ། །ཐོབ་པ་དེ་ཡང་ས་བོན་དང་དབང་དང་
མངོན་གྱུར་དུ་ལྡན་པ་དང་གསུམ་དུ་དབྱེའོ། །ཐོབ་པ་དེ་ཡང་བཏགས་
པའི་ཡོད་པཡིན་གྱི་རྫས་སུ་ནི་མ་ཡིན་ཏེ། རྣམ་པར་གཏན་ལ་དབབ་
པར་བསྡུ་བར། གལ་ཏེ་ཐོབ་པ་རྫས་སུ་ཡོད་པར་གྱུར་ན་དེ་འདུ་བྱེད་
རྣམས་ཀྱི་འབྱུང་བའི་རྒྱུའམ། ཡང་ན་ཆོས་དང་མི་འབྲལ་བར་འབྱུང་
བའི་རྒྱུར་འགྱུར་གྲང་ན་གལ་ཏེ་འདུ་བྱེད་རྣམས་ཀྱི་འབྱུང་བ་རྒྱུར་་་་་་
གྱུར་ན་ནི་དེས་ཇི་སྲིད་དུ་ཆོས་དེ་ཐོབ་པར་མ་གྱུར་པའི་སྔ་རོལ་ན་དེ་་
འབྱུང་བའི་རྒྱུ་ཐོབ་པ་ཡང་མེད་པས་ནམ་ཡང་འབྱུང་བར་མི་འགྱུར་་
ཏེ༑ དེ་ལྟ་ན་དེ་གཏན་མི་ཐོབ་པ་ཉིད་དུ་འགྱུར་རོ། །གལ་ཏེ་ཆོས་དང་
མི་འབྲལ་བའི་རྒྱུར་འགྱུར་ན་ནི་དེས་ན་དགེ་བ་དང་མི་དགེ་བ་དང་་་་
ལུང་དུ་མ་བསྟན་པའི་ཆོས་རྣམས་ཐམས་ཅད་ཀྱི་ཐོབ་པ་མགོ་སྙོམས་་་
དུ་ཡོད་པས་མི་མཐུན་པ་དེ་དག་ཀྱང་མགོ་སྙོམས་དུ་འབྱུང་བར་་་་་་་
•225.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགྱུར་ཏེ། དེ་ལྟ་བས་ན་གཉིས་ཀ་ཡང་མི་རུང་ངོ་ཞེས་གང་གསུངས་
པ་ཡིན་ནོ། །འདུ་ཤེས་མེད་པའི་སྙོམས་འཇུག་ནི་ས་དང་། ཡིད་ལ་བྱེད་
པ་དང་། གནས་དང་། ངོ་བོ་ཉིད་དང་། གདགས་པས་རིག་པར་བྱའོ།
དེ་ལ་ས་ནི་དགེ་རྒྱས་བསམ་གཏན་གསུམ་པའི་འདོད་ཆགས་དང་་་་་་
བྲལ་ལ་དེའི་སྟེང་མ་བསམ་གཏན་བཞི་པའི་འདོད་ཆགས་དང་མ་
བྲལ་བས་བཞི་པའི་སར་གཏོགས་པ་ཡིན་ནོ། །ཡིད་ལ་བྱེད་པ་ནི་འདུ་
ཤེས་མེད་པའི་སེམས་ཅན་ལ་བརྟག་པ་དང་། བདེ་བ་བླ་ན་མེད་པའི་
ཐར་པ་དང་འདུ་ཤེས་མེད་པའི་སྙོམས་འཇུག་ལ་དེ་ཐོབ་བྱེད་ཀྱི་ཐར་་
པའི་ལམ་དུ་བསམས་ནས་འདི་ལ་སྙོམས་པར་འཇུག་པས་དེའི་ཕྱིར་་་་་
འཁོར་བ་ལ་ངེས་པར་འབྱུང་བའི་འདུ་ཤེས་སྔོན་དུ་བཏང་བའི་ཡིད་་་
ལ་བྱེད་པས་ཞེས་སྨོས་སོ། །གནས་ནི་སེམས་དང་སེམས་ལས་བྱུང་བའི་
ཆོས་བརྟན་པ་མ་ཡིན་པ་འཇུག་པའི་རྣམ་པར་ཤེས་པ་མཚུངས་ལྡན་་་་
(༩༥ན)དང་བཅས་པ་རྣམས་ཏེ། གང་གི་ཕྱིར་འདི་དག་ནི་སེམས་
མེད་པའི་གནས་སྐབས་ཐམས་ཅད་དུ་མི་འབྱུང་ཞིང་སེམས་དང་་་་་
བཅས་པའི་གནས་སྐབས་ན་ཡང་རེས་འགའ་མི་འབྱུང་བས་དེའི་ཕྱིར་
དེ་དག་ནི་བརྟན་པ་མ་ཡིན་པ་སེམས་དང་སེམས་ལས་བྱུང་བ་ཞེས
བྱའོ༑ །ངོ་བོ་ནི་དེ་རྣམས་འགོག་པ་སྟེ་སྙོམས་པར་འཇུག་པར་བྱེད་
པའི་སེམས་ཀྱིས་སེམས་དང་སེམས་ལས་འབྱུང་བ་བརྟན་པ་མ་ཡིན་་་་
པ་རྣམས་རེ་ཞིག་སྐྱེ་བ་དང་མི་མཐུན་པར་བྱས་པའི་སྙོམས་པར་
འཇུག་པའི་ལུས་ཀྱི་གནས་སྐབས་གང་ཡིན་པའོ། །གདགས་པ་ནི་དེ་
ཉིད་ལ་འདུ་ཤེས་མེད་པའི་སྙོམས་པར་འཇུག་པ་ཞེས་ཐ་སྙད་དུ
•226•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གདགས་སོ། །འདི་ཡང་བཏགས་པའི་ཡོད་པ་ཡིན་གྱི་རྫས་སུ་ནི་མ་
ཡིན་ཏེ། འདི་ལྟར། གང་གི་ཚོགས་དྲུག་འགོག་པར་བྱེད་པའི་ཏིང་ངེ་
འཛིན་ཡང་འདུ་ཤེས་མེད་པའི་སྙོམས་འཇུག་ཅེས་བྱ་བར་མི་རིགས་་་་
ཏེ་འདུ་ཤེས་རགས་པ་དང་བཅས་པའི་ཕྱིར་རོ། །གང་དུ་ཚོགས་དྲུག་
འཁོར་དང་བཅས་པ་འགོག་པའི་གཞི་སྙོམས་པར་འཇུག་པ་པོའི་ལུས་
ཀྱང་དེ་ཡིན་པར་མི་རིགས་ཏེ་ལུས་ནི་རྣམ་སྨིན་གྱིས་བསྡུས་པས་ལུང་་
དུ་མ་བསྟན་པ་ཡིན་ལ་སྙོམས་འཇུག་དགེ་བ་ཡིན་པའི་ཕྱིར་རོ། །དེའི་
ཕྱིར་ཀུན་གཞི་དང་ཉོན་མོངས་ཅན་གྱི་ཡིད་ཀྱང་དེ་ཡིན་པར་མི་མི་་་་་་་་་
རིགས་སོ། །རྣམ་པར་དེ་དག་ལས་གཞན་པ་ཡང་སྙོམས་པར་འཇུག་པ་
པོ་ལ་རྫས་སུ་ཡོད་པའམ་དམིགས་སོ། །ཅི་སྟེ་ཚོགས་དྲུག་མ་སྐྱེ་བ་ཙམ་
དེ་ཉིད་འདུ་ཤེས་མེད་པའི་སྙོམས་འཇུག་ཅེས་པའི་རྫས་ཡིན་ཏེ།
འདིས་མ་འོངས་པའི་ཚོགས་དྲུག་སྐྱེ་བ་ལ་གེགས་བྱེད་པའི་ཕྱིར
དཔེར་ན་ཆུ་ལོན་བཞིན་ནོ་ཞེ་ན། དེའི་འབྲས་བུ་དང་ངོ་བོ་གང་ཡང་
ཚད་མས་མ་དམིགས་ན་འདི་ཡོད་ཅེས་གང་ལས་ཁོང་དུ་ཆུད་པར་བྱ།
ཅི་སྟེ་མེད་པ་ཡིན་ན། གནས་སྐབས་དེ་ན་འཇུག་པའི་རྣམ་པར་ཤེས་
པ་སྐྱེ་བར་རིགས་པ་ལས་མི་སྐྱེ་བའི་ཕྱིར་དེ་དག་སྐྱེ་བ་ལ་གེགས་བྱེད་་་
པ་ཡོད་པ་ཡིན་ནོ་ཞེ་ན། འཇུག་པའི་རྣམ་ཤེས་མི་སྐྱེ་བ་དེ་ཉིད་རྫས་སུ་
ཡོད་པར་( ༩༥བ)བསྒྲུབ་པར་བྱ་བ་ཡིན་ན་ཇི་ལྟར་ན་དེ་ཉིད་ཀྱིས་་་
དེ་ཉིད་འགྲུབ་པར་གྱུར་ཏེ། བསྒྲུབ་བྱ་དང་སྒྲུབ་བྱེད་མཚུངས་པའི་
ཕྱིར་རོ། །གཞན་ཡང་འཇུག་ཤེས་མི་སྐྱེ་བ་ཙམ་ནི་དེ་དག་སྐྱེ་བའི་
གེགས་བྱེད་པའང་མ་ཡིན་གྱི།། འོན་ཀྱང་སྙོམས་པར་འཇུག་པར་བྱེད་
·227·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་སེམས་ཀྱིས་རེ་ཞིག་འཇུག་ཤེས་སྐྱེ་བ་དང་མི་མཐུན་པར་བསྐྱེད་་་
པས་སྙོམས་པར་འཇུག་པ་པོའི་ལུས་དེ་ཉིད་འཇུག་ཤེས་སྐྱེ་བ་ལ་་་་་་་་་
གེགས་བྱེད་པ་ཡིན་ནོ། །དེ་ལྟར་ན་འདུ་ཤེས་མེད་པའི་སྙོམས་འཇུག་
ནི་རྫས་སུ་མེད་པ་ཡིན་ལ། གང་ཟག་འདི་ནི་འདུ་ཤེས་མེད་པའི་
སྙོམས་པར་འཇུག་པ་ལ་གནས་སོ་ཞེའམ། སྙོམས་པར་འཇུག་པ་དེ་
ཐོབ་པ་ཡིན་ནོ་ཞེས་པའི་ཐ་སྙད་ཡོད་པས་བཏགས་པ་ཙམ་དུ་ཡང་་
མེད་པ་ནི་མ་ཡིན་ནོ། །ཚུལ་འདིས་འགོག་པའི་སྙོམས་པར་འཇུག་པ་
དང་འདུ་ཤེས་མེད་པ་བ་ཡང་རིག་པར་བྱའོ། །འདུ་ཤེས་མེད་པའི་
སྙོམས་འཇུག་ཅེས་པ་འདི་ལ་གང་ཟག་གང་གིས་ཁམས་གང་དུ
སེམས་ཀྱི་རྣམ་པ་ཇི་ལྟ་བུས་སྙོམས་པར་འཇུག་པར་བྱེད་ཅེ་ན། གང་
ཟག་ནི་སོ་སོ་སྐྱེ་བོ་ལོག་པས་ཚངས་པར་སྤྱོད་པ་ཚོལ་བ་ལ་ཞུགས་པ་་་
ཡིན་ཏེ། ཐར་པ་དང་ཐར་པའི་ཐབས་ཕྱིན་ཅི་ལོག་ལ་ཞུགས་པ་ཡིན་
པའི་ཕྱིར་རོ། །ཇི་སྐད་དུ་བསྡུ་བ་ལས། འདུ་ཤེས་མེད་པའི་སྙོམས་པར་
འཇུག་པ་ལ་ནི་སློབ་པ་ཡོད་སྙོམས་པར་མི་འཇུག་ལ་མི་སློབ་པ་ཡང་་
མི་འཇུག་གོ །དེ་ཅིའི་ཕྱིར་ཞེ་ན། དེ་ལ་ནི་ཤེས་རབ་ཀྱིས་དཔྱོད་པ་མེད་
ལ་དེའི་གོང་ན་ཆོས་ཞི་བའི་གནས་པ་ཡོད་པའི་ཕྱིར་ཏེ། སྐྱེ་བ་དེ་ནི་
དགེ་བའི་ཆོས་མ་ཐོབ་པ་རྣམས་ཐོབ་པར་བྱ་བ་ལ་བསླུ་བའི་གནས་་་་
ཡིན་ནོ། །ཞེས་བཤད་པ་ཡིན་ནོ། །ཁམས་ནི་དང་པོར་འདོད་ཁམས་ཀྱི་
ལྷའམ་མིའི་རྟེན་ལ་བསྐྱེད་པར་བྱེད་ལ། དེའི་འོག་ཏུ་གཟུགས་ཀྱི་
ཁམས་སུ་རྣམ་པར་སྨིན་པ་ཉམས་སུ་མྱོང་བར་འགྱུར་ཏེ། ཇི་སྐད་དུ་
རྣམ་པར་གཏན་ལ་དབབ་པ་བསྡུ་བར། གང་ཟག་ལས་ནི་སོ་སོ་སྐྱེ་
•228.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བོའི་རྒྱུད་དུ་གཏོགས་པའོ། །སྐྱེ་བ་ལས་ནི་དང་པོར་འདིར་བསྐྱེད་ཅིང་
དེའི་འོག་ཏུ་གཟུགས་ཀྱི་ཁམས་སུ་བསམ་གཏན་(༩༦ན)བཞི་པ་་་་་
ལས་འབྲས་བུ་ལས་མྱོང་བར་འགྱུར་རོ།།ཞེས་བཤད་པ་ཡིན་ནོ། །རྣམ་
པ་ནི་བསམ་གཏན་བཞི་པའི་སེམས་ལ་བརྟེན་ནས་འདུ་ཤེས་ནི་ནད་་་
དང་འབྲས་དང་ཟུག་རྔུའོ། །འདུ་ཤེས་མེད་པ་ནི་ཞི་བ་གྱ་ནོམ་པ་ཞེས་
འདུ་ཤེས་སུན་འབྱིན་པའི་རྣམ་པ་ཅན་ཡིན་ནོ། །འགོག་པའི་སྙོམས་
པར་འཇུག་པ་ཡང་། ས་དང་། ཡིད་ལ་བྱེད་པ་དང་། གནས་དང་།
བོ་དང་། གདགས་པ་ལྔས་བསྟན་ཏེ། དེ་ལས་ནི་ཅི་ཡང་མེད་པའི་སྐྱེ་
མཆེད་ཀྱི་འདོད་ཆགས་དང་བྲལ་ལ་སྲིད་པའི་རྩེ་མོ་ལས་གྱེན་དུ
བསྐྱོད་པ་ཞེས་པས་སྲིད་རྩེའི་ས་པ་དང༌། དེ་ཡང་འཇིག་རྟེན་ལས་
འདས་པའི་ཤེས་རབ་དང་ལྡན་པར་བསྟན་པ་སྟེ། སྲིད་རྩེའི་སེམས་མ་
ཐོབ་པ་ལ་ཅི་ཡང་མེད་ལས་འདོད་ཆགས་དང་བྲལ་བ་མེད་ཅིང་།
འཇིག་རྟེན་ལས་འདས་པའི་ལམ་མ་ཐོབ་པ་ལ་སྲིད་རྩེ་ལས་གྱེན་དུ་
བསྐྱོད་པ་མེད་པའི་ཕྱིར་རོ། །འཇིག་རྟེན་ལས་འདས་པའི་ལམ་ཐོབ་པ་
ནི་སྲིད་རྩེ་ལས་གྱེན་དུ་བསྐྱོད་པ་ཡིན་ཏེ། དེས་སྲིད་རྩེའི་མཐོང་སྤང་
སྒོམ་སྤང་ཅི་རིགས་པ་བཅོམ་པའི་ཕྱིར་རོ། །སྲིད་པའི་རྩེ་མོ་ལ་གྱེན་དུ་
བསྐྱོད་པ་ཞེས་པ་ཙམ་ཞིག་སྨོས་ཀྱི་དེ་ལ་འདོད་ཆགས་དང་མ་བྲལ་བ་
ཞེའམ་བྲལ་བ་ཞེས་མི་སྨོས་པ་ནི་དགྲ་བཅོམ་པ་འགའ་ཞིག་་གིས་ཀྱང་
འདི་ལ་སྙོམས་པརའཇུག་པས་དེའི་ཕྱིར་དེ་ལ་འདོད་ཆགས་དང་མ་་་་
བྲལ་ཞེས་མི་སྨོས་ལ། ཕྱིར་མི་འོང་སྲིད་རྩེ་ལས་འདོད་ཆགས་དང་མ་
བྲལ་བ་འགའ་ཞིག་ཀྱང་སྙོམས་པར་འཇུག་པས་དེའི་ཕྱིར་འདོད་
•229·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆགས་དང་བྲལ་བ་ཞེས་ཀྱང་མི་སྨོས་སོ། །སྲིད་རྩེའི་སེམས་ཐོབ་པའི་
སོ་སོ་སྐྱེ་བོ་འགའ་ཞིག་ཅི་ཡང་མེད་ལས་འདོད་ཆགས་དང་བྲལ་ཡང་་
འདི་ལ་སྙོམས་པར་འཇུག་མི་ནུས་པས་དེའི་ཕྱིར་སྲིད་པའི་རྩེ་མོ་ལས་་
གྱེན་དུ་བསྐྱོད་པ་ཞེས་སྨོས་ལ། འཕགས་པ་འགའ་ཞིག་སྲིད་རྩེ་ལས་
གྱེན་དུ་བསྐྱོད་ཀྱང་འདི་ལ་སྙོམས་པར་འཇུག་མི་ནུས་པས་དེའི་ཕྱིར་་་
ཅི་ཡང་མེད་པའི་སྐྱེ་མཆེད་ཀྱི་འདོད་ཆགས་དང་བྲལ་བ་ཞེས་སྨོས་པ་་
ཡིན་ནོ། །དེ་ལྟར་ན་ཅི་ཡང་མེད་པའི་སྐྱེ་མཆེད་ཀྱི་འདོད་ཆགས་དང་
བྲལ་ལ། སྲིད་པའི་རྩེ་མོ་ལས་ཀྱི་གྱེན་དུ་བསྐྱོད་པ་( ༩༦བ)ཞེས་པའི་
ཚེ་འདི་གཉིས་ཀྱིས་གོ་རིམ་བཞིན་དུ་འགོག་པ་ལ་སྙོམས་པར་འཇུག་་་
པའི་གང་ཟག་ལ་ཞི་གནས་ཁྱད་པར་ཅན་དང་ལྷག་མཐོང་ཁྱད་པར་་་
ཅན་གཉིས་དང་ལྡན་དགོས་པར་བསྟན་པ་ཡིན་ནོ། །དེ་ལ་ཞི་གནས་
ཁྱད་པར་ཅན་ནི་སྲིད་པའི་རྩེ་མོའི་སེམས་ཡིན་ཏེ་འཇིག་རྟེན་པའི་
གནས་པ་ཐམས་ཅད་ཀྱི་མཆོག་ཡིན་པའི་ཕྱིར་རོ། །ལྷག་མཐོང་ཁྱད་
པར་ཅན་ནི་འཇིག་རྟེན་ལས་འདས་པའི་ཤེས་རབ་སྟེ། ཁམས་གསུམ་
གྱི་ཉོན་མོངས་པ་ཐམས་ཅད་སྤོང་བར་བྱེད་པའི་ཕྱིར་རོ། །ཅིའི་ཕྱིར་
འགོག་པ་ལ་སྙོམས་པར་འཇུག་པ་ལ་ཞི་གནས་ཁྱད་པར་ཅན་སྲིད་
རྩེའི་སེམས་ལ་བརྟེན་ཅེ་ན། དེ་ལས་གཞན་པའི་སེམས་རྣམས་ནི་ཚོར་
བ་དང་འདུ་ཤེས་ཀྱི་རྒྱུ་བ་ཆེས་གསལ་བའི་ཕྱིར་དེ་དག་འགོག་པ་དང་
མི་མཐུན་པ་ཡིན་ལ་སྲིད་རྩེ་ནི་འདུ་ཤེས་ཀྱི་རྒྱུ་བ་མི་གསལ་བའི་ཕྱིར་་་
དེ་དག་འགོག་པ་དང་རྗེས་སུ་མཐུན་ཅིང་སླ་བའི་ཕྱིར་རོ། །ཅིའི་ཕྱིར་
ལྷག་མཐོང་ཁྱད་པར་ཅན་འཇིག་རྟེན་ལས་འདས་པའི་ཤེས་རབ་ལ་་་་་
•230·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བརྟེན་དགོས་ཤེ་ན། བདག་མེད་རྟོག་པའི་ཤེས་རབ་དང་མི་ལྡན་ན་
བདག་ཆད་ཀྱི་དོགས་པའི་འཇིག་པ་དང་བཅས་པས་ཉོན་མོངས་པ་་་་་
ཅན་གྱི་ཡིད་འཁོར་དང་བཅས་པ་དགག་པར་མི་ནུས་ལ། དེ་མ་བཀག་
པར་ཡང་འདུ་ཤེས་དང་ཚོར་བ་རགས་པ་མ་ལུས་པ་བཀག་པའི་
འཕགས་པའི་གནས་པ་མཆོག་ཏུ་མི་འགྱུར་བའི་ཕྱིར་རོ། །དེ་ལྟར་ན་
མདོ་ལས། འགོག་པ་ལ་སྙོམས་པར་འཇུག་པས་ནི་ཆོས་གཉིས་གཅེས་
སུ་བྱ་སྟེ། གཉིས་གང་ཞེ་ན། ཞི་གནས་ལྷག་མཐོང་ཞེས་གང་གསུངས་
པའི་རྗེས་སུ་འབྲངས་ནས་ཚིག་གཉིས་པ་འདི་སྨོས་པ་ཡིན་ནོ། །ཡིད་
ལ་བྱེད་པ་ནི་འཕགས་པ་རྣམས་འདུ་ཤེས་དང་ཚོར་བ་རགས་པས
ཡོངས་སུ་སྐྱོ་བར་གྱུར་པ་ན་འདུ་ཤེས་དང་ཚོར་བ་རགས་པ་མ་ལུས་་་་
པ་བཀག་པའི་གནས་པ་མཆོག་ལ་གནས་པར་བྱའོ་སྙམ་པས་འདི་ལ་་་
སྙོམས་པར་འཇུག་གིས་འཁོར་བ་ལས་ངེས་པར་འབྱུང་བའི་འདུ་ཤེས་
ཀྱིས་ནི་མ་ཡིན་ཏེ། འདི་ལ་ནི་སྲིད་པའི་རྩེ་མོའི་སེམས་ལ་བརྟེན་ནས་
སྙོམས་པར་འཇུག་ལ། སྲིད་རྩེ་ཡང་འཇིག་རྟེན་པ་( ༩༧ན)ཡིན་པ
སྲིད་པ་ལས་ངེས་པར་འབྱུང་མི་ནུས་པའི་ཕྱིར་དང་། འཕགས་པ་
རྣམས་ལ་འདུ་ཤེས་ཕྱིན་ཅི་ལོག་མི་མངའ་བའི་ཕྱིར་རོ། །དེའི་ཕྱིར་ཞི་
བར་གནས་པའི་འདུ་ཤེས་སྔོན་དུ་བཏང་བའི་ཡིད་ལ་བྱེད་པས་ཞེས་་་
སྨོས་སོ། །འདི་ཡང་འཕགས་པ་ཉན་ཐོས་དང་རང་སངས་རྒྱས་རྣམས་
ཀྱི་དབང་དུ་བྱས་པ་ཡིན་གྱི། བྱང་ཆུབ་སེམས་དཔའ་རྣམས་ནི་གཞན་
དོན་དུ་ཏིང་ངེ་འཛིན་གྱི་རྩལ་སྤྱད་པར་བྱ་བའི་ཕྱིར་དང་། སྦྱངས་
ཟིན་པའི་ཏིང་ངེ་འཛིན་གྱི་རྩལ་གཞན་ལས་བསྟན་པ་སོགས་ཀྱི་དོན་་་
·231.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་སྙོམས་པར་འཇུག་ལ། སངས་རྒྱས་ནི་སྔོན་གྱི་སྨོན་ལམ་གྱི་འཕེན་
པའི་དབང་གིས་འགོག་པ་ལ་ཞུགས་པ་དང་བཞེངས་པ་ལ་སོགས་པ་
གདུལ་བྱ་རྣམས་ལ་སྣང་བ་ཙམ་ཡིན་ནོ། །གནས་ནི་སེམས་དང་སེམས་
ལས་བྱུང་བའི་ཆོས་བརྟན་པ་མ་ཡིན་པ་ཚོགས་དྲུག་འཁོར་དང
བཅས་པ་རྣམས་ཏེ། དེ་དག་ནི་འདོད་པ་དང་གཟུགས་དང་གཟུགས་
མེད་པའི་ཁམས་རྣམས་སུ་གོ་རིམ་བཞིན་དུ་དྲུག་དང་བཞི་དང་
གཅིག་རྣམས་འགོག་པ་ཡིན་ནོ། །ཀུན་གཞི་རྣམ་པར་ཤེས་པ་ནི་མི་
སློབ་པའི་ས་དང་ཕྱིར་མི་ལྡོག་པའི་ས་མ་ཐོབ་བར་དུ་སྐད་ཅིག་ཀྱང་་་་
རྒྱུན་མི་ཆད་པར་འབྱུང་ཞིང་། ཉོན་མོངས་པ་ཅན་གྱི་ཡིད་ཀྱང་ས་
གཉིས་པོ་དེ་དང་འགོག་པ་དང་འཇིག་རྟེན་ལས་འདས་པའི་ལམ་ལ་་་
སྙོམས་པར་ཞུགས་པ་མ་གཏོགས་ཟག་བཅས་སྤྱོད་པ་ཐམས་ཅད་དུ་
འབྱུང་བས་དེའི་ཕྱིར་འདི་གཉིས་ལ་བརྟན་པ་ཞེས་བྱ་ལ། བརྟན་པ་དེ་
དག་ལས་ཀྱང་ཁ་ཅིག་ཉོན་མོངས་པ་ཅན་གྱི་ཡིད་འཁོར་དང་བཅས་་་
པ་རྣམས་སོ། །མི་སློབ་པ་སོགས་སྙོམས་པར་འཇུག་པ་ལ་ནི་ཉོན་ཡིད་
ཀྱང་མེད་དོ། །ངོ་བོ་ནི་ཚོགས་བདུན་འཁོར་དང་བཅས་པ་འགོག་པ་
གང་ཡིན་པ་སྟེ་སྙོམས་པར་འཇུག་པར་བྱེད་པའི་སེམས་ཀྱིས་ཚོགས་་་
བདུན་འཁོར་དང་བཅས་པ་སྐྱེ་བ་དང་མི་མཐུན་པར་བྱས་པའི་་་་་་་་་་་
སྙོམས་པར་འཇུག་པ་པོའི་ལུས་ཀྱི་གནས་སྐབས་གང་ཡིན་པ་དེ་ཉིད་་་
ལ་གདགས་པ་ནི་འགོག་པའི་སྙོམས་པར་འཇུག་པ་ཞེས་གདགས་ཀྱི་་
རྫས་སུ་ནི་མེད་དོ། །བྱེ་བཤད་དུ་སྙོམས་པར་འཇུག་(༩༧བ)པའི་
སེམས་ཀྱི་ཀུན་གཞི་རྣམ་པར་ཤེས་པ་ལ་ས་བོན་ཉམས་པར་བྱས་པའི་་
··232·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གནས་སྐབས་ལ་གདགས་པར་བཤད་པ་ལྟར་ན། གདགས་གཞིའི་ཀུན་
གཞི་རྣམ་པར་ཤེས་པ་མ་རྟོགས་པ་ན་དེ་ལ་གདགས་པའི་འགོག་པའི་་
སྙོམས་པར་འཇུག་པ་ཡང་མི་རྟོགས་པས་དགེ་སློང་འདི་ནི་འགོག་པ་་་་
ལ་སྙོམས་པར་ཞུགས་པ་ཡིན་ནོ་ཞེས་སོགས་ཀྱི་ཐ་སྙད་རྣམ་པ་ཀུན་ཏུ་
མི་འཐད་པར་འགྱུར་རོ། །འདི་ལ་ཡང་གང་ཟག་གང་གིས་ཁམས་གང་
དུ་རྣམ་པ་ཇི་འདྲ་བས་སྙོམས་པར་འཇུག་པར་བྱེད་ཅེ་ན། གང་ཟག་
ནི་གཏན་ལ་དབབ་པ་བསྡུ་བར། དེ་ལ་སློབ་པ་ཕྱིར་མི་འོང་བ་ལུས་
ཀྱིས་མངོན་སུམ་དུ་བྱེད་པ་དང་མི་སློབ་པ་གཉིས་ཀའི་ཆ་ལས་རྣམ་་་་་་
པར་གྲོལ་བ་ཡང་སྙོམས་པར་འཇུག་གོ །ཞེས་གསུངས་པ་ལྟར་དང་།
བྱང་ཆུབ་སེམས་དཔའ་འཕགས་པ་དག་ཀྱང་སྙོམས་པར་འཇུག་གོ །
ཁམས་ཀྱང་དེ་ཉིད་ལས། སྐྱེ་བ་ལ་ནི་ཀུན་གཞིའི་རྣམ་པར་ཤེས་པ་
རྣམ་པར་མ་བཞག་ན་ནི་དང་པོ་འདིར་བསྐྱེད་ཅིང་གཟུགས་ཀྱི
ཁམས་སུ་མངོན་དུ་བྱེད་དེ། མངོན་དུ་བྱེད་པ་དེ་ནི་གཟུགས་ལ་རགས་
ལས་པའི་ཕྱིར་རོ། །ཀུན་གཞིའི་རྣམ་པར་ཤེས་པ་རྣམ་པར་བཞག་ན་
ནི་མངོན་དུ་བྱེད་པ་ཐམས་ཅད་དུ་འགྲོ་བར་བལྟ་བར་བྱའོ། །ཞེས་མ་
སྐྱེས་པ་སྐྱེ་བའི་རྟེན་འདོད་པ་དང་། སྐྱེས་ཟིན་གནས་པའི་རྟེན་ཁམས་
གསུམ་ག་ཡིན་པར་བཤད་ཅིང༌། འདི་ཉིད་དུ་གཟུགས་མེད་དུ་འདི་
མངོན་དུ་མི་བྱེད་པར་གསུངས་སོ། །དེ་དག་ནི་ཀུན་གཞི་རྣམ་པར་
བཞག་པ་དང་མ་བཞག་པའི་དབང་དུ་བྱས་པས་མི་འགལ་ལོ་ཞེས་པ་་
ནི་འགྲིག་པར་མ་མཐོང་སྟེ། འདིར་གཟུགས་མེད་དུ་འདི་མངོན་དུ་མི་
བྱེད་པའི་སྒྲུབ་བྱེད་ཞི་བའི་རྣམ་པར་ཐར་པའི་རྣམ་པར་སྨིན་པས་་་་་་
·233.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གནས་པ་རྣམས་ནི་དེ་ལ་འབད་པའི་བརྩོན་པ་མི་བྱེད་པའི་ཕྱིར་རོ། །
ཞེས་གསུངས་ཀྱི་གཟུགས་མེད་པའི་ཕྱིར་རོ་ཞེས་མ་གསུངས་ལ། བསྡུ་
བའི་དགོངས་པ་ནི་ཀུན་གཞི་མེད་ན་འདི་མངོན་དུ་བྱེད་པ་གཟུགས་་་
ཁོ་ན་ལས་རག་ལས་ཤིང་། གཟུགས་མེད་ན་གཟུགས་མེད་པའི་ཕྱིར་
སྙམ་པ་ཡིན་ནོ། །དེ་བས་ན་ཀུན་གཞི་རྣམ་པར་བཞག་པ་ལའང་
(༩༨ན) གཟུགས་མེད་དུ་འདི་མངོན་དུ་བྱེད་པ་དང༌། མི་བྱེད་པའི་
བཤད་པའི་རྣམ་གྲངས་གཉིས་མཛད་པར་མངོན་པ་ཡིན་ནོ། །རྣམ་པ་
ནི་ཚོར་བ་འདུ་ཤེས་རྣམས་ནད་དང་འབྲས་དང་ཟུག་རྔུའི་རྣམ་པར་་་
བྱས་ནས་འགོག་པ་ཡིན་ནོ། །དེ་ལ་འདིར་ཁ་ཅིག་མདོ་ལས་བྱང་ཆུབ་
སེམས་དཔའ་འགོག་པའི་ཏིང་ངེ་འཛིན་འདི་ལ་བརྟེན་ནས་ཚོར་བ་་་་
གསུམ་དང་འདུ་ཤེས་གསུམ་རྒྱུན་གཅོད་པར་བྱེད་དོ་ཞེས་གསུངས་
པས་ཐེག་པ་ཆེན་པོ་ཐུན་མོང་མ་ཡིན་པའི་ལུགས་ཀྱི་འགོག་པའི་་་་་་་་
སྙོམས་པར་འཇུག་པ་ནི་འཇིག་རྟེན་ལས་འདས་པའི་ཏིང་ངེ་འཛིན་་་་་
རྣམ་པར་མི་རྟོག་པའི་རང་བཞིན་ཡིན་ལ། དེ་སེམས་མེད་པ་དང་ལྡན་
མིན་འདུ་བྱེད་སོགས་སུ་བཤད་པ་ནི་ཉན་ཐོས་སྡེ་པ་དག་གི་ལུགས་་་་་
ཡིན་ཞེས་ལོག་པའི་སྒྲུབ་བྱེད་དུ་མ་དང་བཅས་ཏེ་སྨྲ་བར་བྱེད་དོ། །
འདི་ལ་སྨྲ་བ་བྱ་སྟེ། འགོག་པའི་སྙོམས་པར་འཇུག་པ་ལྡན་མིན་འདུ་
བྱེད་དུ་བཤད་པ་སྡེ་པ་དག་གི་ལུགས་སོ་ཞེས་པ་འདི་ཅི། སྡེ་པ་དེ་དག་
གི་འདོད་པ་འདི་འཐད་པ་དང་ལྡན་པ་ཞིག་གམ་འོན་ཏེ་འཐད་པ་
མེད་བཞིན་དུ་བློས་སྒྲོ་བཏགས་པ་ཞིག་ཡིན། ཕྱོགས་དང་པོ་ལྟར་ན་
འགོག་པའི་སྙོམས་འཇུག་མི་ལྡན་པའི་འདུ་བྱེད་ཡིན་ནོ། །ཞེས་པ་འདི་
·234·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཐེག་པ་ཆེན་པོ་པའི་སློབ་དཔོན་ཐོགས་མེད་སྐུ་མཆེད་ལ་སོགས་པ་་་་་་་
དག་ཀྱང་ཅིའི་ཕྱིར་མི་བཞེད། སློབ་དཔོན་དེ་དག་ཀྱང་དེ་ལྟར་བཞེད་
ན་ཐེག་པ་ཆེན་པོའི་ལུགས་ལ་འགོག་པའི་སྙོམས་འཇུག་ཏིང་ངེ
འཛིན་ཡིན་ལ་ལྡན་མིན་དུ་འདོད་པ་སྡེ་པའི་ལུགས་སོ་ཞེས་པ་འདི་་་་་་
དཔྱོད་པ་དང་ལྡན་པ་ཁྱེད་ཀྱིས་གང་ནས་རྙེད། གལ་ཏེ་འཐད་པ་ལྡན་
ཡང་སྡེ་པ་དེ་དག་གི་འདོད་པ་ནི་སློབ་དཔོན་དེ་དག་གི་བཞེད་པ
ཡིན་ནོ་ཞེ་ན། གཞན་གྱི་འདོད་པ་ནི་རིགས་པ་དང་ལྡན་ཡང་ཁོ་བོ་
ཅག་ཁས་མི་ལེན་ནོ། །ཞེས་པ་འདི་ནི་གང་ཟག་ལ་སྡང་བར་བྱས་པ་
ཡིན་པས་རིགས་པ་སྨྲ་བ་དག་གི་ཚུལ་མ་ཡིན་ནོ། །ཕྱོགས་གཉིས་པ་
ལྟར་ན་ཇི་ལྟར་སྡེ་པ་དག་གིས་ཀུན་ནས་བརྟགས་པ་རྣམ་པར་རིག་་་་་
བྱེད་མ་ཡིན་པའི་གཟུགས་དང་། ཐོབ་པ་དང་། འདས་པ་དང་མ་
འོངས་པ་རྫས་( ༩༨ བ) སུ་གྲུབ་པར་འདོད་པ་ལ་དགག་པ་མཛད་པ་
བཞིན་དུ་འདི་ལ་ཡང་ལུང་དང་རིགས་པའི་སྒོ་ནས་འགོག་པར་་་་་་་་
རིགས་ན་ཅིའི་ཕྱིར་མ་མཛད། ཅི་སྟེ་འགོག་པའི་སྙོམས་འཇུག་ལྡན་
མིན་ཡིན་པ་ལ་ལུང་རིགས་ཀྱི་སྒོ་ནས་དགག་པ་བྱས་པའི་ཐེག་པ་ཆེན་
པོའི་གཞུང་ལུགས་ཡོད་ན་གཟིཊ་རྒྱ་དང་ལྡན་པ་ཁྱེད་ཀྱིས་སྟོན་ཅིག །
ཁོ་བོས་ནི་བྱམས་པ་ཐོགས་མེད་དབྱིག་གཉེན་དང་བཅས་པའི་གཞུང་
ལས་འདི་བཀག་པ་ཅུང་ཟད་ཀྱང་མ་མཐོང་ངོ་། །ཀླུ་སྒྲུབ་ཡབ་སྲས་
རྗེས་འབྲངས་དང་བཅས་པའི་གཞུང་རྣམས་ན་ཡང་འདི་ལ་བྱེ་བྲག་་་་
ཏུ་དགག་པ་བྱས་པ་ཡང་མ་མཐོང་ངོ༌། །ཅི་སྟེ་མངོན་པར་རྟོགས་པའི
རྒྱན་ལས། འགོག་དང་བཅས་པའི་སྙོམས་འཇུག་དགུར། །ཞེས་སོགས་
•·235.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐོད་རྒལ་གྱི་ཏིང་ངེ་འཛིན་དུ་གསུངས་པ་མ་ཡིན་ནམ་ཞེ་ན། དེ་ལྟ་ན།
འདོད་པར་རྟོག་པའི་རྣམ་པར་ཤེས། །མཉམ་བཞག་མིན་པའི་
མཚམས་བཟུང་ནས། །ཞེས་གསུངས་པའི་ཕྱིར་འདོད་སེམས་ཀྱང་
སྙོམས་འཇུག་ཏུ་འདོད་པར་གྱིས་ཤིག །ཅི་སྟེ་དེ་ནི་སྙོམས་པར་འཇུག་
པ་པོ་འཕོ་བ་ལ་དེར་བཏགས་པ་ཙམ་མོ་ཞེ་ན། དེ་ལྟར་ན་ཡང་འགོག་
པ་ཡང་སྙོམས་པར་འཇུག་པའི་འབྲས་བུ་ཡིན་པས་སམ། ཡང་ན་དེ་ལ་
གནས་པ་པོའི་ལུས་ཀྱི་འབྱུང་བ་ཆ་སྙོམས་པར་གནས་པ་ཙམ་ལ་་་
སྙོམས་པར་འཇུག་པ་ཞེས་བྱའི་དམིགས་རྣམ་འཛིན་པའི་སྙོམས་
འཇུག་མ་ཡིན་ཞེས་བཤད་པ་ལ་ཉེས་པ་ཅི་ཞིག་ཡོད། །ཡང་བྱང་ཆུབ་
ཕྱོགས་མཐུན་ཚད་མེད་དང༌། །ཞེས་པར་ཟག་མེད་ཀྱི་ཡེ་ཤེས་ཀྱི་སྡེ་
ཚན་དུ་བཤད་པའི་ཕྱིར་རོ་སྙམ་ན་ཡང་རིགས་པ་མ་ཡིན་ཏེ། དེ་ནི་
འཇིག་རྟེན་ལས་འདས་པའི་ཡེ་ཤེས་ཀྱི་མཐུ་ལས་བྱུང་བའི་ཡོན་ཏན་་
ཡིན་པས་དེའི་ཕྱིར་དེ་དག་གི་ནང་དུ་བཤད་པ་ཙམ་ཡིན་ནོ། །ཅི་སྟེ་
འགོག་སྙོམས་རྣམ་པར་མི་རྟོག་པའི་ཡེ་ཤེས་ཡིན་ན། གཞུང་འདི་ཉིད་
དུ༑ སྤྲོས་པ་མེད་པའི་རྣམ་པར་མི་རྟོག་པ་ནི་ཡིད་ལ་བྱེད་པ་མེད་པས་
མ་ཡིན། ཡང་དག་པར་འདས་པས་མ་ཡིན། རྣམ་པར་ཞི་བས་མ་ཡིན།
ངོ་བོ་ཉིད་ཀྱིས་མ་ཡིན། དམིགས་(༩༩ན)པ་ལ་མངོན་པར་འདུ་
བྱེད་པས་མ་ཡིན་པར་ལྟ་སྟེ། འོན་ཀྱང་དམིགས་པ་ལ་མངོན་པར་འདུ་
བྱེད་པ་མེད་པར་ལྟའོ། །ཞེས་དང་། དེའི་འགྲེལ་པར། ཇི་སྟེ་རྣམ་པར་
ཞི་བས་དེ་སྐད་ཅེས་བྱ་ན། དེས་ན་འདུ་ཤེས་དང་ཚོར་བའི་འགོག་
པའི་སྙོམས་པར་འཇུག་པ་ཡང་རྣམ་པར་མི་རྟོག་པ་ཉིད་དུ་འགྱུར་ཏེ།
•236.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེར་སེམས་དང་སེམས་ལས་བྱུང་བའི་རྣམ་པར་རྟོག་པ་རྣམ་པར་ཞི་་་
བའི་ཕྱིར་རོ། །དེའི་ཕྱིར་ཤེས་པ་མེད་པར་འགྱུར་རོ་ཞེས་བཤད་ཅིང་།
དེ་དག་དང་མཐུན་པར་ཐེག་བསྡུས་རྩ་འགྲེལ་རྣམས་སུ་ཡང་མགོ
སྙོམས་མི་རྟོག་ཡེ་ཤེས་ཡིན་པ་འགོག་པ་ཡང་ཅི་ཞིག་ཡིན། དེ་བས་ན་
འདི་ནི་རང་གི་གཟུ་ལུམ་འབའ་ཞིག་ཡིན་གྱི་ལུང་དང་རིགས་པའི་་་་་་
ཤེས་བྱེད་ཅུང་ཟད་ཀྱང་མེད་དོ། །གཞན་ཡང་འདི་མི་རྟོག་པའི་ཏིང་
ངེ་འཛིན་ཡིན་ན་འདི་ལ་གནས་པའི་ཚེ་ཡིད་ཀྱི་ཤེས་པ་ཁས་ལེན
དགོས་པས་དེ་ལྟར་ན་སུམ་ཅུ་པར། ཡིད་ཀྱི་རྣམ་ཤེས་འབྱུང་བ་ནི། །
རྟག་ཏུ་འདུ་ཤེས་མེད་པ་དང༌། །སྙོམས་པར་འཇུག་པ་རྣམ་གཉིས་
དང་༑ །སེམས་མེད་གཉིད་དང་བརྒྱལ་མ་གཏོགས། ཞེས་འགོག་པ་
དང་༑འདུ་ཤེས་མེད་པའི་སྙོམས་འཇུག་དང༌། འདུ་ཤེས་མེད་པ་དང་།
སེམས་མེད་པའི་གཉིད་དང༌། བརྒྱལ་བ་སྟེ་གནས་སྐབས་ལྔ་པོ་འདི་
དག་ཏུ་ཡིད་ཀྱི་རྣམ་ཤེས་མི་འབྱུང་བར་གསུངས་པ་དང་ཅིའི་ཕྱིར་མི་་
འགལ༑ ལུགས་ངན་པ་འདི་ནི་འཕགས་པའི་ཡུལ་དུ་ཡང་བྱེ་བྲག་ཏུ་སྨྲ་
བའི་བཙུན་པ་དབྱིག་བཤེས་ཞེས་བྱ་བ་འདོད་པ་བྱུང་མོད་ཀྱི་དེ་ནི་་་་་
སློབ་དཔོན་ཐོགས་མེད་ཀྱིས་ཐེག་པ་ཆེན་པོ་བསྡུས་པར་བཀག་ཅིང་།
དེ་རང་རྗེས་སུ་མཐུན་པར་སློབ་དཔོན་དབྱིག་གཉེན་གྱིས་ལས་སྒྲུབ་་་་
པའི་རིགས་པར་རྒྱས་པར་དགག་པར་མཛད་དེ། ཇི་སྐད་དུ་དེ་ཉིད་
ལས༑ ཁ་ཅིག་ནི་སེམས་དང་བཅས་པའི་གནས་སྐབས་སུ་འདོད་དེ།
དཔེར་ན་བཙུན་པ་དབྱིག་བཤེས་ཀྱི་ཡོངས་སུ་དྲི་བ་ལས། གང་གི་ལྟར་
ན་འགོག་པའི་སྙོམས་པར་འཇུག་པ་སེམས་མེད་པ་ཡིན་པ་དེ་ལ་སྐྱོན་་
•·237.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེ་ཡོད་ཀྱི་ཁོ་བོའི་ལྟར་ན་འགོག་པའི་སྙོམས་པར་འཇུག་པ་སེམས་་་་
དང་བཅས་པ་ཉིད་ཅེས་སྨྲ་བ་ལྟ་བུའོ། །འདིར་མདོའི་ཁུངས་ཀྱང་
(༩༩བ)འགོག་པ་ལ་སྙོམས་པར་ཞུགས་པའི་ལུས་ཀྱི་འདུ་བྱེད་དག་་
མ་འགག་པ་ནས། དབང་པོ་དག་མ་འགྱུར་བ་ཡིན་ཞིང་རྣམ་པར་ཤེས་
པ་ལུས་དང་མ་བྲལ་བ་ཡིན་ནོ། །ཞེས་བྱ་བ་འཁྱེར་ཏེ་འོང་བར་བྱེད་
དོ༑།དེ་དག་དེའི་ཚེ་རྣམ་པར་ཤེས་པ་གང་ཡིན་པར་འདོད། ཁ་ཅིག་ན་
རེ་ཡིད་ཀྱི་རྣམ་པར་ཤེས་པ་ཡིན་ནོ་ཞེས་ཟེར་རོ། །འོ་ན་བཅོམ་ལྡན་
འདས་ཀྱི་ཡིད་དང་ཆོས་ལ་བརྟེན་ནས་ཡིད་ཀྱི་རྣམ་པར་ཤེས་པ་དང་།
གསུམ་ཡང་དག་པར་འདུས་པའི་རེག་པ་དང་། ལྷན་ཅིག་སྐྱེས་པའི་
ཚོར་བ་དང་། འདུ་ཤེས་དང་། སེམས་པ་སྐྱེའོ་ཞེས་མ་གསུངས་སམ་ཇི་
ལྟར་ན་དེའི་ཚེ་ཡིད་ཀྱི་རྣམ་པར་ཤེས་པ་ཡོད་ཀྱང་གསུམ་ཡང་དག་་་་་་
པར་འདུས་པ་མ་ཡིན། གསུམ་ཡང་དག་པར་འདུས་ན་ཡང་རེག་པ་ཇི་
ལྟར་མེད། རེག་པ་ཡོད་ན་ཡང་གང་གིས་ན་འདུ་ཤེས་དང་ཚོར་བ་
འགོག་པ་ཞེས་བྱ་བ་ཚོར་བ་དང་འདུ་ཤེས་མེད་པའི་ཡིན་ཞེས་བྱ། །
ཞེས་པ་ལ་སོགས་པས། དེའི་ཚེ་དགེ་བ་དང་མི་དགེ་བ་དང་ལུང་དུ་མ་
བསྟན་པའི་རང་བཞིན་གྱི་ཡིད་ཀྱི་རྣམ་པར་ཤེས་པ་ཡོད་པ་ལ་དགག་་
པ་རྒྱས་པར་མཛད་ནས་མཇུག་བསྡུ་བ་ནི། དེ་བས་ན་རྟོག་གེ་བ་ཁྱེད་
རྣམས་ཀྱི་ལུང་གིས་དོན་ཇི་ལྟ་བ་བཞིན་མ་རྟོགས་པས་འགོག་པའི་་
སྙོམས་པར་འཇུག་པ་ལ་སོགས་པའི་གནས་སྐབས་ན་ཡིད་ཀྱིས་རྣམ་་་་
པར་ཤེས་པའི་སེམས་དང་བཅས་པར་རྟོག་པ་ནི་གཟུ་ལུམ་དུ་སེམས་་་
པ་ཡིན་ནོ། །ཞེས་གསུངས་པའི་ཕྱིར་རོ། །དེ་བས་ན་འགོག་པ་ལ་སྙོམས་
.238.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཞུགས་པའི་ཚེ་ཀུན་གཞིའི་རྣམ་ཤེས་འབའ་ཞིག་གི་སེམས་དང་
བཅས་པ་ཡིན་གྱི་སེམས་གཞན་ནི་མེད་དེ། ཇི་སྐད་དུ་ཡང་དེ་ཉིད་
ལས༑ འོ་ན་སེམས་དང་བཅས་པར་ཇི་ལྟར་འདོད་པར་བྱ་ཞེ་ན། ཇི་
ལྟར་མདོ་སྡེ་བ་ཁ་ཅིག་འདོད་པ་དེ་ལྟར་རོ། །མདོ་སྡེ་བ་ཁ་ཅིག་ཇི་
ལྟར་འདོད་ཅེ་ན། རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་
ཅད་པ་ཉིང་མཚམས་སྦྱོར་བ་ནས་བཟུང་སྟེ་སྐྱེ་བ་དེ་དང་དེར་བར་་་་་
ཆད་མེད་པར་རྣམ་པར་སྨིན་པའི་རྒྱུ་ཐ་དད་པས་ཐ་དད་པ་ལ་གྱུར་་་་
པ་མྱ་ངན་ལས་འདས་པའི་ཐུག་གི་བར་དུ་རྒྱུན་གྱིས་འཇུག་པ་དེ་དེའི་
ཚེ་མི་ཆད་དེ། དེ་བས་ན་གནས་སྐབས་དེ་སེམས་( ༡༠༠ན)དང་
བཅས་པ་ཞེས་པའོ། །རྣམ་པར་ཤེས་པའི་ཚོགས་དྲུག་པོ་གཞན་དག་ནི་
མི་འཇུག་སྟེ། འགོག་པའི་སྙོམས་པར་འཇུག་པ་ལ་སོགས་པའི་འཇུག་
པའི་སེམས་ཀྱི་དབང་གིས་དུས་རེ་ཞིག་རྣམ་པར་ཤེས་པ་དེ་དག་གི་ས་
བོན་ཉམས་པའི་ཕྱིར་དེས་ན་སེམས་མེད་པ་ཞེས་བྱའོ། །སེམས་ནི་རྣམ་
པ་གཉིས་ཏེ། དེ་ལ་གཅིག་ནི་དེའི་ས་བོན་བསགས་པ་ཡིན་ནོ། །གཉིས་
པ་ནི་དེའི་དམིགས་པ་དང་རྣམ་པ་དང་བྱེ་བྲག་ཐ་དད་པ་དག་གིས
སྣ་ཚོགས་པ་ཡིན་ནོ། །སེམས་གཉིས་པ་མ་ཚང་བའི་ཕྱིར་སེམས་མེད་
པ་ཡིན་ཏེ། དཔེར་ན་ཁྲི་རྐང་གཅིག་པ་ལ་རྐང་པ་གཞན་མ་ཚང་བའི་
ཕྱིར་རྐང་པ་མེད་པ་ཞེས་བྱ་བ་ལྟ་བུའོ། །ཞེས་གསུངས་པ་ཡིན་ནོ། །དེ་
ལྟར་ན་འགོག་པའི་སྙོམས་པར་འཇུག་པ་རྣམ་པར་མི་རྟོག་པའི་ཡེ་་་་་་
ཤེས་ལ་སོགས་པར་འདོད་པ་ནི་ཤིང་རྟ་ཆེན་པོ་དག་གི་ལུགས་ལས་ཕྱི་
རོལ་ཏུ་གྱུར་པ་ཡིན་ནོ། །འདུ་ཤེས་མེད་པ་བ་ནི་འདུ་ཤེས་མེད་པའི་
•239·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྙོམས་འཇུག་གི་དབང་གིས་བསམ་གཏན་བཞི་པའི་གནས་གཞན་
གསུམ་པ་འབྲས་བུ་ཆེ་བའི་ནང་ཚན་དུ་གྱུར་པ་སེམས་ཅན་འདུ་ཤེས་་
མེད་པའི་ལྷ་རྣམས་ཀྱི་ནང་དུ་སྐྱེས་པར་གྱུར་པ་ན་སེམས་དང་སེམས་་
ལས་བྱུང་བའི་ཆོས་བརྟན་པ་མ་ཡིན་པ་ཚོགས་དྲུག་འཁོར་དང་
བཅས་པ་འགོག་པ་སྟེ་རང་གི་ངང་གིས་འགགས་ཏེ་ཇི་སྲིད་རྣམ་སྨིན་་
གྱི་འཕེན་པ་མ་རྫོགས་ཀྱི་བར་དུ་འཇུག་ཤེས་སྐྱེ་བ་དང་མི་མཐུན་པར་
གྱུར་པའི་ལུས་ཀྱི་གནས་སྐབས་ལ་འདུ་ཤེས་མེད་པ་ཞེས་འདོགས་ཀྱི་་་་
འདི་ཡང་རྫས་སུ་གྲུབ་པ་ནི་མེད་དོ། །འདི་ལ་སྐྱེ་མ་ཐག་ཏུ་འདུ་ཤེས་
ཅུང་ཟད་སྐྱེ་ལ་དེ་ནས་རང་གི་ངང་གིས་འགགས་ཏེ་མཐར་དེ་ནས་་་་་
འཆི་བ་ན་སླར་ཀུན་གཞི་ལས་འཇུག་ཤེས་སྐྱེ་ཞིང༌། དེའི་ཚེ་ཐར་པ་ལ་
སྐུར་འདེབས་ཀྱི་ལོག་ལྟ་སྐྱེ་བས་ལྷ་ཚེ་རིང་པོ་ཞེས་པའི་མི་ཁོམ་པའི་་་་་
གནས་ཡིན་ནོ་ཞེས་ཟེར་རོ། །དེ་ནི་མི་རིགས་ཏེ། དགྲ་བཅོམ་པ་ལམ་
ཆུང་བ་སྐྱེ་བ་དེའི་སྔ་མ་ལ་འདུ་ཤེས་མེད་པར་སྐྱེས་པར་ལུང་ལས་་་་
གསུངས་ཤིང་། འཆི་འཕོ་ཁར་ཐར་པ་ལ་སྐུར་འདེབས་ཀྱི་ལོག་ལྟ་སྐྱེས་
ན་དགེ་རྩ་ཆད་པས་ཕྱི་མ་ལ་ངན་( ༡༠༠བ)སོང་དུ་འགྲོ་བར་ངེས་་་
པའི་ཕྱིར་རོ། །དེས་ན་དེར་སྐྱེས་པ་ནི་བསྐལ་པ་ཆེན་པོ་དུ་མ་ཞིག་ཏུ་
ཚོགས་དྲུག་གི་འདུ་ཤེས་འགག་པས་དགེ་བ་སྒྲུབ་པའི་གོ་སྐབས་མེད་་་
ཅིང་༑ གང་གི་ཚེ་འདུ་ཤེས་སྐྱེས་པ་དེའི་ཚེ་གནས་དེ་ནས་འཆི་འཕོ་ལ།
དེའི་ཕྱིར་རྟེན་དེ་ལ་དགེ་བ་སྒྲུབ་པའི་གོ་སྐབས་མེད་པའི་ཕྱིར་མི་ཁོམ་
པའི་གནས་ཡིན་ནོ། །།སྲོག་གི་དབང་པོ་ནི་ལྷ་དང་མི་ལ་སོགས་པའི་
འགྲོ་བ་རིས་མཐུན་པར་ཚེ་གཅིག་གི་ཕུང་པོའི་རྒྱུན་སྔོན་བསགས་་་་་་་
.240.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་བསོད་ནམས་དང་བསོད་ནམས་མ་ཡིན་པ་ལ་སོགས་པའི་ལས་་་་་
ཀྱིས་ལོ་བརྒྱའམ་སྟོང་ལ་སོགས་པ་ཇི་ཙམ་དུ་འཇུག་ཅིང་གནས་པར་་་
འཕངས་པའི་དབང་གིས་དེ་ཙམ་དུ་གནས་པའི་དུས་ངེས་པ་ལ་ཚེ་་་་་་
ཞེས་གདགས་ཀྱི་རྫས་སུ་ཡོད་པ་ནི་མ་ཡིན་ནོ། །ཚེ་དང་སྲོག་དང་སྲོག་
གི་དབང་པོ་རྣམས་རྣམ་གྲངས་ཡིན་ནོ། །རིས་མཐུན་པ་ནི་ལྷ་དང་མི་
ལ་སོགས་པའི་སེམས་ཅན་གྱི་རིས་དེ་དང་དེར་སེམས་ཅན་གྱི་ཁམས་་་
མཚུངས་པ་དང་འགྲོ་བ་མཚུངས་པ་དང་སྐྱེ་གནས་མཚུངས་པ་དེ
དང་དེ་དག་གི་རིགས་དང་ན་ཚོད་དང་བོང་ཚོད་ལ་སོགས་པའི་ལུས་་
ཏེ་ཕུང་པོའི་ཡན་ལག་དེ་དང་འདྲ་བ་ལ་རིས་མཐུན་པ་ཞེས་གདགས་་
སོ༑ །སྐྱེ་བ་ནི་རིས་མཐུན་པར་སེམས་ཅན་གྱི་རྒྱུད་ཀྱིས་བསྡུས་པའི་
འདུ་བྱེད་རྣམས་ཀྱི་རྒྱུན་མ་བྱུང་བ་ལས་བྱུང་བ་ལ་སྐྱེ་བ་ཞེས་གདགས་
ཀྱི་རྫས་གཞན་མེད་ལ་གཅིག་པ་ཉིད་ཀྱང་མ་ཡིན་ནོ། །རྒ་བ་ནི་རིས་
མཐུན་པ་སྐྱེས་ནས་མ་ཤིའི་བར་གྱིས་འདུ་བྱེད་རྣམས་ཀྱི་རྒྱུན་སྔ་མ་་་་་
ལས་ཕྱི་མ་གནས་སྐབས་གཞན་དང་གཞན་དུ་མི་འདྲ་བར་འགྱུར་པ་་་
གང་ཡིན་པ་སྟེ། འདི་ལྟར་ནུར་ནུར་པོ་ལས་མེར་མེར་པོ་ལ་སོགས་
པར་གྱུར་པ་དང་། དེ་བཞིན་བྱིས་པ་ནས་གཞོན་ནུ། དེ་ལ་ལང་ཚོ་ལ་
སོགས་པས་མཐར་རྒྱས་པའི་བར་དུ་འགྱུར་པ་གང་ཡིན་པའོ། །དེ་ཉིད་
ལ་རྒ་བ་ཞེས་གདགས་ཀྱི་རྫས་གཞན་མེད་དོ། །གནས་པ་ནི་རིས་
མཐུན་པར་འདུ་བྱེད་རྣམས་ཀྱི་རྒྱུན་སྐྱེས་ནས་མ་ཤིའི་བར་དུ་མི་་་་་་་་
འཇིག་ཅིང་རྒྱུན་ཆགས་སུ་འཇུག་པ་གང་ཡིན་པ་ལ་གནས་པ་ཞེས་
གདགས་སོ། །མི་རྟག་པ་ནི་རིས་མཐུན་( ༡༠༡ན)པར་ཚེ་གཅིག་གི་
•·241.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕུང་པོས་བསྡུས་པའི་འདུ་བྱེད་རྣམས་ཀྱི་རྒྱུན་འཇིག་ཅིང་ཆད་པ་་་་་་་་
གང་ཡིན་པ་ལ་མི་རྟག་པ་ཉིད་ཅེས་གདགས་ཀྱི་སྐད་ཅིག་རེ་རེ་ལ་་་་་་་
ཕྱི་ཡང་མ་ཡིན་ལ་དོན་གཞན་དུ་གྱུར་པ་ཡང་མེད་པར་བསྟན་ཏེ།
རོལ་གྱི་གཟུགས་ལ་སོགས་པ་ལ་ཡང་སྐྱེ་བ་དང་རྒ་བ་དང་མི་རྟག་པ་
ལ་སོགས་པ་ཡོད་པ་མ་ཡིན་ནམ། ཇི་ལྟར་ན་རིས་མཐུན་པའི་འདུ་
བྱེད་སེམས་ཅན་གྱི་རྒྱུད་ཀྱིས་བསྡུས་པ་ཁོ་ན་ལ་སྐྱེ་བ་སོགས་བཤད་ཅེ་
ན༑ བཅོམ་ལྡན་འདས་ཀྱིས་འདུས་བྱས་ཀྱི་མཚན་ཉིད་སྐྱེ་བ་དང་རྒ་བ་
དང་མི་རྟག་པ་དང་གནས་པ་གང་གསུངས་པ་དེ་དག་ནི་སེམས་ཅན་་
དུ་བགྲང་བའི་འདུ་བྱེད་ཀྱི་དབང་དུ་མཛད་པ་ཡིན་གྱི། ཕྱི་རོལ་གྱི་ནི་
མ་ཡིན་པར་བསྟན་པའི་ཕྱིར་རོ། །གཉིས་ཀ་ལ་ཡང་སྐྱེ་བ་སོགས་ཡོད་
པར་མཚུངས་པས་ན། ཅིའི་ཕྱིར་བཅོམ་ལྡན་འདས་ཀྱིས་ཟིན་པའི་
འདུ་བྱེད་ཁོ་ནའི་དབང་དུ་མཛད་ནས་དེ་སྐད་གསུངས་ཞེ་ན། ཕྱི་རོལ་
གྱི་གཟུགས་རྣམས་ནི་འཇིག་པ་དང་ཆགས་པས་རབ་ཏུ་ཕྱེ་བ་ཡིན་ལ།
ནང་གི་འདུ་བྱེད་རྣམས་ནི་སྐྱེ་བ་དང་རྒ་བ་སོགས་ཀྱིས་རབ་ཏུ་ཕྱེ་
བའི་ཕྱིར་རོ། །དེ་ཡང་འདི་ལྟར་འཇིག་རྟེན་ན་ཕྱི་རོལ་གྱི་གཟུགས་
རྣམས་འཇིག་པ་དང་སྐྱེ་བ་ལ་ནི་འཇིག་པ་དང་ཆགས་པའི་སྒྲར
གྲགས་པས་བཅོམ་ལྡན་འདས་ཀྱིས་ཀྱང་དེ་དག་དང་མཐུན་པར་དེ་་་
སྐད་བཤད་ཀྱི་སྐྱེ་བ་ལ་སོགས་པའི་སྒྲར་མ་བསྟན་ལ། ནང་གི་འདུ་
བྱེད་རྣམས་ནི་སྐྱེས་སོ་རྒས་སོ་གནས་སོ་ཞིག་གོ་ཞེས་སྐྱེ་བ་དང་རྒ་བ་་་
ལ་སོགས་པར་གྲགས་པས། བཅོམ་ལྡན་འདས་ཀྱིས་ཀྱང་འཇིག་རྟེན་
དང་མཐུན་པར་དེ་དག་གི་འབྱུང་བ་ལ་སོགས་པ་སྐྱེ་བ་ལ་སོགས་པའི་
•242.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྒྲས་གསུངས་པ་ཡིན་ནོ། །དེ་ལྟར་ན་བྱེ་བྲག་སྨྲ་བ་རྣམས་སྐྱེ་བ་འ
སོགས་པ་འདི་དག་འདུ་བྱེད་སྤྱིའི་མཚན་ཉིད་དང་། དེ་དག་ཀྱང་སྐད་
ཅིག་རེ་རེ་ལ་ཚང་བ་དང་། མཚན་གཞི་ལས་རྫས་གཞན་དུ་ཡོད་པར་
རྟོག་པ་དེ་དག་བསལ་བའི་ཕྱིར་འདིར་གོ་རིམ་བཞིན་དུ་རིས་མཐུན་་་་
པ་ཞེས་པ་དང་འདུ་བྱེད་རྣམས་ཀྱི་རྒྱུན་ཞེས་པ་དང་། གདགས་སོ་
ཞེས་( ༡༠༡བ) པའི་ཚིག་གསུམ་གསུམ་སྨོས་པ་ཡིན་ནོ། །མིང་གི་
ཚོགས་ནི་ཕྱི་དང་ནང་གི་ཆོས་རྣམས་ཀྱི་ཁྱད་པར་གྱི་ཆོས་དང་མ་་་་་་་་
འབྲེལ་པའི་རང་གི་ངོ་བོ་ཉིད་ཙམ་གསལ་བར་བྱེད་པའི་ཚིག་བླ་
དྭགས་དཔེར་ན་མིག་སྣ་གཟུགས་ཞེས་པ་ལྟ་བུ་ལ་མིང་གི་ཚོགས་ཞེས་་
གདགས་སོ། །ཚིག་གི་ཚོགས་ནི་ཆོས་རྣམས་ཀྱི་ངོ་བོ་ཉིད་དེ་རྟག་མི་
རྟག་བདེ་མི་བདེ་ལ་སོགས་པའི་ཁྱད་པར་གྱི་ཆོས་དང་འབྲེལ་པར་་་་་་
གསལ་བར་བྱེད་པའི་ཚིག་བླ་དྭགས་དཔེར་ན་འདུས་བྱས་ཐམས་ཅད་
མི་རྟག་ཆོས་ཐམས་ཅད་བདག་མེད་དོ། །ཞེས་པ་ལྟ་བུ་ལ་ཚིག་གི་
ཚོགས་ཞེས་གདགས་སོ། །ཡི་གེའི་ཚོགས་ནི་གང་ཚོགས་པ་ལས་མིང་
དང་ཚིག་དེ་གཉིས་ཀ་འབྱུང་བའི་གནས་ཀཱ་ལི་སོགས་གསལ་བྱེད་པ་་་
རྣམས་དང་ཨཱ་ལི་ལ་སོགས་པ་དབྱངས་ཀྱི་ཡི་གེ་རྣམས་ལ་ཡི་གེའི་་་་་
་ཚོགས་ཞེས་གདགས་པ་ཡིན་ནོ། །འདིའི་ངེས་པའི་ཚིག་ནི་གསུམ་སྟེ་
རང་བཞིན་དང་ལས་དང་དགོས་པ་དང་རྗེས་སུ་མཐུན་པའི་ངེས་་་་་་
ཚིག་གོ།
དང་པོ་ནི་འདིས་མིང་ཚིག་དེ་གཉིས་ཀ་གསལ་བར་བྱེད་པའི་ཕྱིར་
ཡི་གེ་ཞེས་བྱའོ། །ཅིའི་ཕྱིར་དེ་དག་གསལ་བར་བྱེད་ཅེ་ན། ཡི་གེ་འདུས་
•243.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་གནས་སྐབས་གང་གིས་ཆོས་རྣམས་ཀྱི་ངོ་བོ་དང་ཁྱད་པར
གསལ་བར་བྱེད་པའི་བརྗོད་པ་དེ་དང་དེ་ལ་མིང་དང་ཚིག་ཏུ
གདགས་པའི་ཕྱིར་རོ། །
གཉིས་པ་ནི། བརྗོད་པར་བྱེད་པ་ཡང་ཡི་གེ་དེ་ཡིན་ཏེ། ངོ་བོ་དང
ཁྱད་པར་གྱི་དོ ན་རྣམས་འདིས་ཡང་དག་པར་བརྗོད་པའི་ཕྱིར་ཏེ།
ཆོས་རྣམས་ཀྱི་ངོ་བོ་དང་ཁྱད་པར་གསལ་བར་བྱེད་པའི་མིང་དང་
ཚིག་དེ་དག་ཡི་གེ་དུ་མ་འདུས་པའི་གནས་སྐབས་ཡིན་པའི་ཕྱིར་རོ། །
གསུམ་པ་ནི། དབྱངས་དང་གསལ་བྱེད་ཀྱིས་བསྡུས་པའི་ཡི་གེ་འདི་
རྣམས་རང་རང་བརྗོད་པའི་གདངས་པ་གཏོགས་པ་མིང་གི་རྣམ་་་་་་་་
གྲངས་སུ་བཏགས་པས་གཞན་དུ་གོ་བར་མི་འགྱུར་བར་བྱེད་པའི་་་་་་་་
ཕྱིར་ཏེ། འདི་ལྟར་ཡི་གེ་ཨ་གང་ཡིན་པ་དེ་ནི་ཨ་ཞེས་བརྗོད་པའི་
སྒྲའི་གདངས་གཅིག་པོ་འདི་མ་གཏོགས་ཨ་ཞེས་པའི་ཡི་གེ་འདིའི་གོ་་་་་
བར་འགྱུར་བའི་མིང་གི་རྣམ་གྲངས་གཞན་ཅུང་ཟད་ཀྱང་མེད་པའི་་་་་
ཕྱིར་རོ། །( ༡༠༢ན) ཅི་སྟེ་དབྱངས་རྣམས་ཀྱི་དང་པོ་ཞེས་བརྗོད་
པས་གོ་བར་འགྱུར་བ་མ་ཡིན་ནམ་ཞེ་ན། མ་ཡིན་ཏེ། དེས་ནི་བརྗོད་
པའི་རིམ་པ་ཙམ་ཞིག་གོ་བར་འགྱུར་གྱི་ཨ་ཞེས་པའི་སྒྲའི་གདངས་གོ་་
བར་མི་འགྱུར་ལ། ཡི་གེ་ཡང་གདངས་ཀྱིས་སྐབས་ལ་འདོགས་པའི་
ཕྱིར་རོ། །ཐམས་ཅད་ནི་ངོ་བོ་ཉིད་དང་ཁྱད་པ་ཅན་དང་། དེ་གཉིས་
ཀ་ཐ་སྙད་ཙམ་དུ་ཟད་ལ། ་དག་ཐམས་ཅད་ནི་གསུམ་པོ་འདི་དག་
གིས་རྗེས་སུ་ཐ་སྙད་བཏགས་པ་ཙམ་ཡིན་པས་དེའི་ཕྱིར་མིང་དང་་་་་་
ཚིག་དང་ཡི་གེའི་ཚོགས་རྣམས་རྣམ་པར་བཞག་གོ །མིང་གི་ཚོགས་ལ་
·244·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་པ་འདི་དག་ནི་རྟོགས་པར་དཀའ་བས་དེའི་ཕྱིར་ཅུང་ཟད་
དཔྱད་པར་བྱའོ། །དེ་ལ་རིགས་པའི་གཞུང་ལུགས་དང་མངོན་པའི་
གཞུང་ལུགས་དག་གི་དགོངས་པ་མི་འདྲ་བ་གཉིས་རྟོགས་ཏེ། འདི་
ལྟར་རིགས་པའི་དབང་ཕྱུག་ནི་ཡི་གེའི་ཚོགས་ནི་སྒྲ་རང་མཚན་གྱི་ངོ་་
བོར་བཞེད་ཅིང་། །མིང་དང་ཚིག་གི་ཚོགས་གཉིས་རྟོག་པས་བཏགས་
པའི་སྒྲའི་སྤྱི། ཡང་དག་པར་ན་ནང་ཤེས་པ་དང་ཕྱིའི་དོན་གང་དུ་
ཡང་མ་གྲུབ་པས་དངོས་པོ་མེད་ཅིང་། དེའི་ཕྱིར་གཟུགས་ལ་སོགས་
པའི་ཕུང་པོ་ལྔ་གང་དུ་ཡང་མ་འདུས་པར་བཞེད་དོ། །དེ་ལྟར་ཡང་
རྣམ་འགྲེལ་ལས། །ཡི་གེ་ཀུན་སློང་ཤེས་པ་ལས། །སྐྱེ་ལ་ཤེས་པའི་སྒྲ་
སྐྱེའོ།དེ་ཡི་ཁྱད་པར་ཅན་དེ་ནི། །རྣ་བས་ངེས་པར་འགྱུར་བ་ཡིན། །
ཤེས་དེས་བསྐྱེད་པའི་ཤེས་པ་ཅན། །དེ་ཐོས་མྱུར་མིན་ཐོས་པ་ཅན། །
ཞེས་སོགས་དང༌། ཡི་གེའང་ཅིག་ཅར་ཐོས་པར་འགྱུར། །ཞེས་དང༌།
རིམ་སོགས་འཛིན་པར་མི་འགྱུར་ཏེ། །ཞེས་པ་ལ་སོགས་པས་ཡི་གེ་
ཉན་ཤེས་ཀྱི་ཡུལ་དུ་བསྟན་པའི་ཕྱིར་རོ། །ཡང་དེ་ཉིད་ལས། ཚིག་
སོགས་ཀུན་བརྟགས་དངོས་མེད་ལ། །དངོས་པོ་ཡི་ནི་འབྲེལ་པ་ནི། d
ལྟ་བུར་ནི་འཇུག་པར་འགྱུར། །ཞེས་སོགས་ཀྱིས་མིང་ཚིག་གཉིས་སྒྲོ་
བཏགས་སུ་བསྟན་པའི་ཕྱིར་རོ། །དེ་ལ་ཡི་གེ་ནི་གནས་དང་རྩོལ་བ་
དང་ཀུན་སློང་གཅིག་ལས་སྐྱེས་པའི་སྒྲའི་གདངས་སྐད་ཅིག་མ་དུ་་་
མའི་རང་བཞིན་ཅན་མ་ཡིན་ཏེ། ཡི་གེ་ཐུང་ངུ་གཅིག་ཀྱང་སྐྱེས་བུའི་
( ༡༠༢བ) མིག་འབྱེད་པའམ་འཛུམ་པའི་ཡུན་ཙམ་གྱིས་འགྲུབ་
དགོས་ལ། དེ་ལ་ཡང་སྐད་ཅིག་མ་དུ་མ་འདས་པའི་ཕྱིར་རོ། །ཇི་སྐད་
•245.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ༑ ཡི་གེའི་བདག་ཉིད་ཀུན་མཐའ་ཡང་། །མིག་འཛུམ་ཚད་དུ་གནས་
པ་ཡིན། །དེ་ཡང་རིམ་གྱིས་རྡུལ་ཕྲན་ནི། །དུ་མ་དག་དང་འབྲེལ་བས་
རྫོགས༑ །ཞེས་གསུངས་པ་ལྟར་རོ། །དེའི་ཕྱིར་ཡི་གེ་ཐུང་ངུ་ཞིག་ཀྱང་
ཉན་ཤེས་ཀྱིས་རིམ་གྱིས་འཛིན་གྱི་ཅིག་ཅར་མ་ཡིན་ཏེ། ཇི་སྐད་དུ། བློ་
ཡང་སྐད་ཅིག་དེ་ཡི་ཕྱིར། །ཡི་གེ་རིམ་གྱིས་རྟོག་པར་འཇུག། །ཞེས་
གསུངས་པའི་ཕྱིར་རོ། །དེ་ལྟ་ན་ཡི་གེའི་སྐད་ཅིག་རེ་རེ་བ་དག་ནི། །ཡི་
གེ་མ་ཡིན་ལ་དེ་དག་སྔ་ཕྱི་དུ་མ་ལྷན་ཅིག་ཏུ་ཚོགས་པ་ཡང་མི་སྲིད་
པས་དེའི་ཕྱིར་ཡི་གེ་ནི་སྒྲོ་བཏགས་པ་ཙམ་ཡིན་གྱི་རྫས་སུ་མེད་དོད་་་་་་་
ཞེས་ཁ་ཅིག་སྨྲ་བར་བྱེད་དོ། །ཁ་ཅིག་ཡི་གེའི་སྐད་ཅིག་རེ་རེ་བ་དག་
ཡི་གེ་མ་ཡིན་ནོ་ཞེས་བྱ་བ་འདི་གང་ལས་རྟོགས། ཅི་སྟེ་ཡི་གེ་ཐུང་ངུ་
གཅིག་མིག་འཛུམ་པའི་ཚད་ཀྱིས་གྲུབ་བོ། །ཞེས་གསུངས་པ་མ་ཡིན་
ནམ་ཞེ་ན། དེ་ནི་ཡི་གེ་ཐུང་ངུ་གཅིག་ལ་ཡང་སྐད་ཅིག་དུ་མ་ཡོད་ཅེས་
བསྟན་པ་ཡིན་གྱི། སྐད་ཅིག་རེ་རེ་བ་དག་ཡི་གེ་མ་ཡིན་ཞེས་བསྟན་པ་
ནི་མ་ཡིན་ཏེ། དཔེར་ན་སྒྲ་ཆུང་ངུ་གཅིག་ལ་ཡང་སྒྲའི་རྡུལ་ཕྲ་རབ་དུ་
མ་ཡོད་ཅེས་པས་སྒྲའི་རྡུལ་ཕྲན་རེ་རེ་བ་རྣམས་སྒྲ་མ་ཡིན་པར་མི་་་་་་་་
འགྱུར་བ་བཞིན་ནོ། །དེ་བས་ན་ཨ་ཞེས་པ་ལྟ་བུའི་ཡི་གེ་ཐུང་ངུ་གཅིག་
ཀུན་ནས་སློང་བའི་རྟོགས་པས་ཀྱང་། རང་གི་འབྲས་བུ་ཨ་ཞེས་པའི་
སྒྲའི་གདངས་སྐད་ཅིག་སྔ་ཕྱི་དུ་མ་དང་ལྡན་པ་ཞིག་བསྐྱེད་པ་དངོས་་
པོའི་སྟོབས་ཡིན་པས་དེའི་ཕྱིར་ཡི་གེ་ཐུང་ངུ་རེ་རེ་ལ་ཡང་སྐད་ཅིག་་་་
དུ་མ་ཡོད་པར་བསྟན་ཅིང་ཉན་ཤེས་ཀྱིས་ཀྱང་རིམ་གྱིས་ཐོས་པར་་་་་་
བསྟན་གྱི། ཅི་སྟེ་སྨྲ་བ་པོ་རྣམས་ཀྱིས་སྐད་ཅིག་མ་ཕྱི་མ་དག་དང་མ་
246.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འབྲེལ་བའི་ཡི་གེ་ཨ་ཞེས་པའི་གདངས་སྐད་ཅིག་མ་སྔ་མ་ཙམ་ཞིག་་་་་
བརྗོད་པར་ནུས་ན་དེ་ཡང་ཡི་གེ་ཨ་མ་ཡིན་པ་ནི་མ་ཡིན་ཏེ། ཨ་གང་
ལས་བྱུང་བའི་གནས་དང་བྱེད་པ་དང་རྩོལ་བ་དང་བརྗོད་འདོད
སོགས་རྒྱུ་རྐྱེན་མཚུངས་པ་ལས་བྱུང་བའི་ཕྱིར་དང་། འབྲས་བུ་དག་གི་
འདྲ་བ་དང་( ༡༠༣ན)མི་འདྲ་བ་དག་ནི་རྒྱུ་རྐྱེན་འདྲ་བ་དང་མི་་་་་་་
འདྲ་བ་དག་གིས་བྱས་པའི་ཕྱིར་རོ།
།གཞན་དུ་ན་འགའ་ཡང་འདྲ་
བའམ་མི་འདྲ་བར་འགྱུར་ཏེ། དེ་ལྟར་འགྱུར་བའི་རྒྱུ་རྐྱེན་གྱི་ཁྱད་པར་
མེད་པའི་ཕྱིར་རོ། །ཨའི་གདངས་སྐད་ཅིག་དང་པོ་དེ་ཨའི་གནས་དང་
བྱེད་པ་སོགས་ལས་མ་བྱུང་ན་སྐད་ཅིག་གཞན་རྣམས་ཀྱང་མ་བྱུང
བས་དེའི་ཕྱིར་ཨའི་གནས་དང་བྱེད་པ་སོགས་ལས་བྱུང་བའི་སྒྲའི་
གདངས་ཅུང་ཟད་ཀྱང་མེད་པས་ཨ་ཞེས་བྱ་བའི་ཡི་གེ་ཅུང་ཟད་ཀྱང་་
མེད་པའམ་ཡང་ན་རིག་བྱེད་པ་དག་གི་རྗེས་སུ་འབྲངས་ནས་ཨ་ཞེས་་
བྱ་བ་ལ་སོགས་ཡི་གེ་རྣམས་རྒྱུ་དང་རྐྱེན་ལས་མ་སྐྱེས་པ་རྟག་པ་རང
བྱུང་གི་ངོ་བོར་ཁས་ལེན་པར་དགོས་པར་འགྱུར་རོ། །ཅི་སྟེ་སྐད་ཅིག་
རེ་རེ་བ་དག་མ་ཡིན་པའི་ཡི་གེ་ཨ་དེའི་གནས་དང་བྱེད་པ་སོགས་་་་་་་་
ལས་འབྱུང་སྟེ་སྐད་ཅིག་རེ་རེ་བ་དག་ནི་ཨ་མ་ཡིན་པའི་ཕྱིར་རོ་སྙམ་་་
ན༑ དེ་ལྟ་བུའི་ཨ་དེ་སྐད་ཅིག་མ་གཅིག་ཡིན་ནམ་འོན་ཏེ་དུ་མ་ཡིན།
ཕྱོགས་དང་པོ་ལྟར་ན་ཨ་རིང་པོ་དང་ཐུང་ངུའི་ཐ་སྙད་མི་འཐད་པར་
འགྱུར་ཏེ་སྐད་ཅིག་མ་གཅིག་ལ་ནི་རིང་པོ་དང་ཐུང་ངུ་ལ་སོགས་པའི་
ཐ་སྙད་བྱ་བར་མི་ནུས་པའི་ཕྱིར་རོ། །ཕྱོགས་གཉིས་པ་ནི་ཁོ་བོས་རྣམ་
པར་བཞག་པའི་ཕྱོགས་ཡིན་པས་དེ་ཁས་ལེན་ན་རྩོད་པ་མེད་དོ། །ཅི་
.247.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྟེ་སྐད་ཅིག་གཅིག་དང་དུ་མའི་བདག་ཉིད་གང་དུ་ཡང་མི་འདོད་ན་་
ནི་ཡི་གེ་རྣམས་རྟག་པའམ་ཡང་ན་དངོས་པོ་མེད་པར་ཁས་ལེན་
དགོས་པར་འགྱུར་རོ། །དེའི་ཕྱིར་ཡི་གེ་ནི་སྒྲའི་བདག་ཉིད་ཡིན་ནོ་
ཞེས་བྱ་བ་འདི་གྲུབ་པ་ཡིན་ནོ། །ཅིའི་ཕྱིར་མིང་དང་ཚིག་གི་ཚོགས་ནི་
སྒྲོ་བཏགས་པའི་རང་བཞིན་ཅན་ཡིན་ཞེ་ན། གང་གི་ཚེ་ཡི་གེ་དུ་མ་
རྣམས་ཉན་ཤེས་ཀྱིས་ཐོས་པ་དེའི་ཚེ་རྗེས་སུ་སྐྱེས་པའི་རྟོག་པས་ཉན་་
ཤེས་ཀྱིས་རིམ་གྱིས་ཐོས་པའི་ཡི་གེ་དེ་རྣམས་ཉིད་ལ་མིག་དང
གཟུགས་ལ་སོགས་པའི་དོན་གྱི་ངོ་བོ་ཙམ་གསལ་བྱེད་དང་། དེ་དག་
ཀྱང་རྟག་མི་རྟག་ལ་སོགས་པའི་ཁྱད་པར་དང་འབྲེལ་བར་གསལ་་
བྱེད་དུ་སྒྲོ་འདོགས་པར་བྱེད་ལ། ཡི་གེའི་ཁྱད་པར་གང་ལ་རྟོག་པས་
མིག་དང་གཟུགས་ལ་སོགས་པ་དོན་( ༡༠༣བ) གྱི་ངོ་བོ་ཙམ་གསལ་་
བྱེད་དུ་སྒྲོ་བཏགས་པ་དེ་ནི་མིང་ཡིན་ལ། ཡི་གེ་གང་དོན་གྱི་ཁྱད་པར་
གསལ་བྱེད་དུ་སྒྲོ་བཏགས་པ་དེ་ནི་ཚིག་ཡིན་ནོ། །དེ་ལྟ་ན་ཡི་གེ་ཉིད་
མིང་ཚིག་ཏུ་འགྱུར་བ་མ་ཡིན་ནམ་ཞེ་ན། ཡི་གེ་རྣམས་ནི་མིང་ཚིག་ཏུ་
སྒྲོ་བཏགས་པར་བྱ་བའི་གཞི་ཙམ་ཡིན་གྱི་མིང་དང་ཚིག་གི་རང་་་་་་་་
བཞིན་མ་ཡིན་ཏེ། །ཡི་གེ་རྣམས་ཀྱིས་དོན་གྱི་ངོ་བོ་དེ་དང་ཁྱད་པར་
བརྗོད་ཅིང་གསལ་བར་བྱེད་མི་ནུས་པའི་ཕྱིར་རོ། །འདི་ལྟར་གང་ཞིག་
གང་ལ་བརྡའི་འབྲེལ་བ་མ་བྱས་པ་དེས་ནི་དོན་དེ་གསལ་བར་བྱེད་པ་
མ་ཡིན་ཏེ། གནོག་སོགས་དང་ལྡན་པ་ལ་རྟའི་བརྡ་མ་བྱས་པ་བཞིན་
དུ་དབྱངས་དང་གསལ་བྱེད་ཀྱི་ཡི་གེ་རྣམས་ཀྱང་དོན་གྱི་ངོ་བོ་དང་་
ཁྱད་པར་དག་ལ་བརྡ་བྱས་པ་མ་ཡིན་ནོ །དེ་ཡང་འདི་ལྟར་དོན་
•248.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདིའི་མིང་འདི་ཞེས་བརྡ་འབྲེལ་བྱེད་པའི་རྟོག་པ་ལ་མི་སྣང་བ་གང་་
ཡིན་པ་དེ་ནི་དོན་འགའ་ལ་ཡང་བརྡ་བྱ་བར་ནུས་པ་མ་ཡིན་ཏེ།
དཔེར་ན་ལེགས་སྦྱར་ལ་གྲགས་པའི་མིང་གི་ཁྱད་པར་རྣམས་གངས་་་་
ཅན་པ་རྣམས་ཀྱི་བརྡ་འབྲེལ་བྱེད་པའི་རྟོག་པ་ལ་མི་སྣང་བ་བཞིན་་་་་
ནོ༑ །དབྱངས་དང་གསལ་བྱེད་ཀྱི་ཡི་གེ་རྣམས་ནི་ཉན་ཤེས་ཀྱི་ཡུལ་
ཡིན་པའི་ཕྱིར། བརྡ་འབྲེལ་བྱེད་པའི་རྟོག་པ་ལ་སྣང་བ་མ་ཡིན་ནོ། །དེ་
བས་མིང་དང་ཚིག་ནི་ངོ་བོ་དང་ཁྱད་པར་གསལ་བར་བྱེད་པ་ཉིད་་་་་
ཀྱིས་དེ་དང་དེ་ལ་རྟོག་པས་བརྡ་འབྲེལ་བྱས་པ་ཡིན་ལ། དེའི་ཕྱིར་
རྟོག་པས་གཟུང་བྱར་གྱུར་པའི་སྒྲའི་སྤྱི་ཡིན་ནོ། །ཡང་དག་པར་ན་དེ་
དག་ནི་ཕྱི་དང་ནང་གི་དངོས་པོ་གང་དུ་ཡང་མ་གྲུབ་པ་ཡིན་ཏེ། ཕྱི་
ནང་གི་དངོས་པོ་རྣམས་ནི་རང་རང་གི་ངོ་བོ་མ་འདྲེས་པར་གནས་པ་
ཉིད་ཀྱིས་རྟོགས་པས་གཟུང་བར་བྱ་བ་མ་ཡིན་པའི་ཕྱིར་རོ། །དེའི་
ཕྱིར་མིང་དང་ཚིག་གི་ཚོགས་རྣམས་ནི་སྒྲོ་བཏགས་པའི་རང་བཞིན་་
ཡིན་གྱི་ཡང་དག་པར་ན་གྲུབ་པ་མེད་དོ་ཞེས་པ་འདི་གྲུབ་པ་ཡིན་ནོ། །
དེ་ལྟར་ན་ཡི་གེ་རེ་རེ་བ་དག་ནི་མིང་ཚིག་གི་སྒྲོ་བཏགས་པའི་གཞིར་་་
ཡང་མི་རུང་བས་རྟོག་པས་ཀྱང་དོན་རྗོད་བྱེད་དུ་ཞེན་པ་མེད་ལ།
དེའི་ཕྱིར། ཡི་གེ་དོན་མེད་ཅན་འགྱུར་ཞིང་། །ཞེས་( ༡༠༤ན)ཡི་གེས་
དོན་མི་སྟོན་པར་བསྟན་ལ། ཡི་གེ་དུ་མ་ཉན་ཤེས་ཀྱིས་འབྲེལ་ཆགས་
སུ་ཐོས་པ་ལ་དོན་གྱི་ངོ་བོ་དང་ཁྱད་པར་གསལ་བྱེད་དུ་རྟོག་པས་སྒྲོ་་་
འདོགས་པར་བྱེད་པས་དེའི་ཕྱིར། ངག་ནི་ཡི་གེ་ལས་ཐ་དད། །ཡོད་པ་
མིན་ཏེ་མ་དམིགས་ཕྱིར། །ཞེས་ཡི་གེ་ལས་མ་གཏོགས་པའི་དོན་སྟོན་
·249.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་བྱེད་པའི་ངག་ཀྱང་མེད་པར་གསུངས་པ་ཡིན་ནོ། །དེ་ལ་ཡི་གེ་
རྣམས་ནི་དོན་གྱི་ཆོས་ཡིན་པས་རང་གི་རྒྱུ་ཀུན་སློང་རིམ་ཅན་ལས་
རིམ་ཅན་དུ་སྐྱེ་ལ་རང་ཇི་ལྟར་སྐྱེ་བའི་རིམ་པ་ལྟར་རང་གི་ཡུལ་ཅན་་་
གྱིས་ཀྱང་འཛིན་པ་ཡིན་ལ། མིང་ཚིག་དག་ནི་དོན་ལ་མེད་པས་རྒྱུ་
རྐྱེན་ལས་སྐྱེ་བའི་རིམ་པ་མེད་ཀྱི། འོན་ཀྱང་བློས་སྤྲུལ་པའི་ཆོས་ཡིན་
པས་རྟོག་པས་དུས་ཅིག་ཅར་དུ་གཅིག་གི་ངོ་བོར་འཛིན་པར་བྱེད་པ་་
ཡིན་ནོ། །།མིང་ཚིག་རྒྱུ་དང་རྐྱེན་ལས་མི་སྐྱེ་ན་ཡི་གེ་ལས་མིང་དང་དེ་
ལས་ཚིག་འབྱུང་ངོ་ཞེས་པ་ཇི་ལྟར་འཐད་ཅེ་ན། དེའི་དོན་ནི་འདི་
ཡིན་ཏེ། ཡི་གེའི་ཁྱད་པར་འགའ་ཞིག་འབྲེལ་ཆགས་སུ་ཐོས་པ་ལ་དོན་
གྱི་ངོ་བོ་འགའ་ཞིག་གསལ་བྱེད་ཀྱི་མིང་དུ་སྒྲོ་འདོགས་པར་བྱེད་པ་་
དེའི་ཕྱིར་ཡི་གེ་འདུས་པ་ལས་མིང་འབྱུང་ངོ་ཞེས་བྱ་ལ། ངོ་བོ་གསལ་
བྱེད་དུ་སྒྲོ་འདོགས་སུ་རུང་བའི་ཡི་གེའི་ཁྱད་པར་དེ་འདྲ་བ་དུ་མ་་་་
ཞིག་འབྲེལ་ཆགས་སུ་ཐོས་པ་ན་དོན་གྱི་ཁྱད་པར་གསལ་བྱེད་ཀྱི་ཚིག་་
ཏུ་སྒྲོ་འདོགས་པས། དེའི་ཕྱིར་མིང་འདུས་པ་ལས་ཚིག་འབྱུང་ངོ་ཞེས་
བརྗོད་པ་ཡིན་ནོ། །དེ་ལྟར་ན་རིགས་པའི་གཞུང་ལས་འབྱུང་བའི་
ཚོགས་གསུམ་རྣམ་པར་བཞག་པ་ནི་དེ་ལྟ་བུ་ཡིན་ནོ། །མངོན་པའི་
གཞུང་ལས་འབྱུང་བའི་ཚོགས་གསུམ་རྣམ་པར་བཞག་པའི་ཚུལ་སྟོན་་
པར་བྱ་སྟེ། དེ་ལ་བྱེ་བྲག་ཏུ་སྨྲ་བའི་མངོན་པ་བ་དག་ནི་ཡི་གེ་ལ་
སོགས་པའི་ཚོགས་གསུམ་པོ་འདི་དག་ནི་གཟུགས་དང་སེམས་དང
སེམས་ལས་བྱུང་བ་དག་ལས་རྫས་གཞན་པའི་ལྡན་པ་མ་ཡིན་པའི་
འདུ་བྱེད་ཀྱི་ཕུང་པོར་འདོད་དེ། དེ་ལ་ཡི་གེ་ནི་ཨ་ཞེས་བརྗོད་པའི་
·250•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྒྲའི་གདངས་རྣམས་ཉན་ཤེས་ཀྱིས་ཐོས་པ་ན་དེའི་རྗེས་སུ་ཨ་བྱུང་ངོ་་
སྙམ་པའི་རྟོག་པ་སྐྱེས་ལ་( ༡༠༤བ) དེ་ལྟ་བུའི་རྟོག་པས་གཟུང་བྱར་
གྱུར་པ་ན་ཤེས་པ་ཡང་མ་ཡིན་ལ་ཕྱི་རོལ་གྱི་དོན་ཡང་མ་ཡིན་ཞིང་སྒྲོ་་
བཏགས་པའི་རང་བཞིན་ཡང་མ་ཡིན་པ་ཞིག་ལ་ཨ་ཞེས་པའི་ཡི་གེར་་
འདོད་ལ། དབྱངས་དང་གསལ་བྱེད་ཀྱི་ཡི་གེ་གཞན་རྣམས་ཀྱང་དེ་
འདྲ་བ་ཁོ་ནར་འདོད་པ་ཡིན་ནོ། །མིང་ནི་བཤད་མ་ཐག་པའི་མཚན་
ཉིད་ཅན་གྱི་ཡི་གེའི་ཁྱད་པར་འགའ་ཞིག་ལྷན་ཅིག་ཏུ་འདུས་པ་ན་་་་
དོན་གྱི་ངོ་བོ་ཙམ་གསལ་བར་བྱེད་པ་མིག་གཟུགས་ཞེས་པ་ལ་སོགས་་
པ་མིང་གི་བློ་འབྱུང་ལ། བློ་དེའི་གཟུང་བྱར་གྱུར་པ་ཕྱི་དང་ནང་གང་
དུ་ཡང་མ་གྲུབ་ལ། རྫས་སུ་གྲུབ་པ་ཞིག་ལ་མིང་གི་ཚོགས་ཞེས་བྱ་བ་
ཡིན་ནོ། །ཚིག་ནི། བཤད་མ་ཐག་པའི་མིང་གི་ཁྱད་པར་དུ་མ་ལྷན་ཅིག་
ཏུ་འདུས་པ་ན་རྟག་མི་རྟག་ལ་སོགས་པའི་དོན་གྱི་ཁྱད་པར་གསལ་་་་
བར་བྱེད་པའི་ཚིག་གི་བློ་སྐྱེ་ལ་བློ་དེའི་གཟུང་བྱར་གྱུར་པའི་དོན་གང་
རྫས་སུ་གྲུབ་ཅིང་ཕྱི་དང་ནང་གི་དོན་དུ་མ་གྲུབ་པ་ནི་ཚིག་གི་ཚོགས་་་
ཞེས་བྱའོ། །དེ་ལྟར་ན་བརྗོད་པའི་སྒྲ་ལས་ཡི་གེ་སྐྱེ་ལ། ཡི་གེ་ལས་མིང་
དང་མིང་ལས་ཚིག་སྐྱེ་བ་ནི་རིམ་པ་ཡིན་ནོ། །ཐེག་པ་ཆེ་ཆུང་གི་མདོ་
སྡེའི་རྗེས་སུ་འབྲང་བའི་མངོན་པ་བ་དག་ནི། ཚོགས་གསུམ་པོ་འདི་
དག་གཟུགས་དང་སེམས་དང་སེམས་ལས་བྱུང་བ་གསུམ་གྱི་
བཞིན་མ་ཡིན་པའི་མི་ལྡན་པའི་འདུ་བྱེད་དུ་བཞེད་མོད་ཀྱི་བྱེ་བྲག་ཏུ་
སྨྲ་བ་དག་གི་ལྟར་རྫས་སུ་གྲུབ་པ་ཡང་མི་འདོད་ལ། རྟོག་གེ་པ་དག་
ལྟར་སྒྲ་རང་མཚན་ནམ་སྒྲོ་བཏགས་དངོས་པོར་མེད་པའི་རང་བཞིན་
•251·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་ཡང་མི་འདོད་དེ། འོ་ན་ཅི་ཞེ་ན། ངག་གི་རྣམ་པར་རིག་བྱེད་ཀྱི་
གནས་སྐབས་ལ་བཏགས་པ་སྟེ་ཡང་དག་པར་གདགས་གཞི་ལས་དེ་
ཉིད་དང་གཞན་གང་དུ་ཡང་མ་གྲུབ་ཅིང་། ཐ་སྙད་དུ་གདགས་གཞི་
ལས་མཚན་ཉིད་ཐ་དད་པར་བློས་གཟུང་རུང་བ་གང་ཡིན་པའོ། །དེ་
ལ་ཡི་གེ་ནི། ཨ་ཞེས་པའི་སྒྲའི་གདངས་རྣམས་ཉན་ཤེས་ཀྱིས་རིམ་གྱིས་
ཐོས་པ་ན་དེའི་རྗེས་སུ་རྟོག་པས་ཨའོ་སྙམ་དུ་འཛིན་པར་བྱེད་ལ་འདི་
ཡི་གེ་ཨའོ། །( ༡༠༥ན)སྙམ་པའི་རྟོག་པས་གཟུང་བྱ་གང་ཡིན་པ་དེ་
ནི་ཉན་ཤེས་ཀྱིས་ཐོས་པའི་སྒྲའི་གདངས་རྣམས་ནི་མ་ཡིན་ཏེ་རྟོག་པ་་
དེ་སྐྱེས་པའི་ཚེ་དེ་དག་འགག་པའི་ཕྱིར་རོ། །རྟོག་པ་དེ་ཉིད་ཀྱང་མ་
ཡིན་ཏེ་རང་ཉིད་རང་ལ་བྱེད་པ་འགལ་བའི་ཕྱིར་རོ། །དེ་དག་ལས་
གཞན་པའི་ཆོས་རྫས་སུ་གྲུབ་པ་འགའ་ཞིག་ཀྱང་མ་ཡིན་ཏེ། དེ་ལྟ་བུ་
ཡོད་པའི་འབྲས་བུའམ་ངོ་བོ་གང་ཡང་ཚད་མས་མ་དམིགས་པའི་་་་་་་་
ཕྱིར་རོ། །དེའི་ཕྱིར་འདི་ཡི་གེ་ཨའོ་སྙམ་པའི་རྟོག་པས་གཟུང་བྱ་དེ་
ཉིད་རྫས་སུ་ཡོད་པ་མ་ཡིན་ལ། བློ་དེའི་རྗེས་སུ་འབྲངས་ནས་དེ་ཉིད་
ལ་ཡི་གེ་ཨ་ཞེས་འཇིག་རྟེན་ན་ཐ་སྙད་རྗེས་སུ་འདོགས་པའི་ཕྱིར་་་་་་་་
བཏགས་པ་ཙམ་དུ་མེད་པ་ཡང་མ་ཡིན་ནོ། །དེ་བས་ན་ཨ་ཞེས་པའི་
སྒྲའི་གདངས་དེ་རྣམས་ལ་རྟོག་པས་ཡི་གེ་ཨའོ་སྙམ་དུ་སྒྲོ་འདོགས་་་་
པས་དེའི་ཕྱིར་འདིའི་གདགས་གཞི་ནི་སྒྲའི་གདངས་དེ་ཉིད་ཡིན་ནོ། །
ཨའི་རང་བཞིན་ཅི་འདྲ་བ་དེ་འདྲ་བའི་ཚུལ་དུ་དབྱངས་དང་གསལ་་་
བྱེད་ཀྱི་ཡི་གེ་གཞན་རྣམས་ཀྱང་དེ་བཞིན་དུ་རིག་པར་བྱའོ།། །མིང་
དང་ཚིག་གི་ཚོགས་ནི་སྔར་རིགས་པ་སྨྲ་བ་དག་གི་ལུགས་རྣམ་པར་་་་་
•252.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བཞག་པ་ཅི་འདྲ་བ་དེ་འདྲ་བ་དེ་དག་ཀྱང་བཞེད་པ་ཡིན་ལ། རིགས་
པ་སྨྲ་བ་དག་ནི་རྫས་སུ་མ་གྲུབ་ན་འདུས་བྱས་དང་དངོས་པོར་མི་་་་་་་་
རུང་བས་མིང་ཚིག་དག་ནི་སྒྲོ་བཏགས་པའི་རང་བཞིན་ཡིན་པས་་་་་་་
འདུས་བྱས་སམ་དངོས་པོར་མི་རུང་ལ་དེ་ཕྱིར་འདུ་བྱེད་ཕུང་པོར་མི་་
བཞེད་ལ། མངོན་པ་བ་དག་ནི་འདི་དག་བཏགས་པས་ཡོད་པ་ཡིན་
ཡང་འདུས་བྱས་ལ་གདགས་པས་འདུ་བྱེད་ཕུང་པོར་འཇོག་པ་མི་་་་་་་
འགལ་བར་བཞེད་དེ་འདི་ཙམ་ནི་ཁྱད་པར་ཡིན་ནོ། །གཞན་ཡང་རྣམ་
པར་གཏན་ལ་དབབ་པ་བསྡུ་བ་ལས་ཤེས་བྱ་བརྗོད་པར་བྱ་བའི་་་་་
དངོས་པོ་ལ་ཐམས་ཅད་ནས་བསྡུས་པ་ནི་ཡི་གེའོ། །འབྲིང་ནི་མིང་ངོ་༎
རྒྱས་པ་ནི་ཚིག་གོ །ཡི་གེ་ཙམ་ལ་བརྟེན་པས་ནི་སྒྲ་ཙམ་སོ་སོར་རིག་
པར་འགྱུར་གྱི་དོན་ནི་འགའ་ཡང་སོ་སོར་རིག་པར་མི་འགྱུར་རོ། །
མིང་ལ་བརྟེན་པས་ནི་( ༡༠༥བ) ཆོས་དེ་དང་དེ་དག་གི་ངོ་བོ་ཉིད་་་
སོ་སོར་རིག་པ་དང་སྒྲ་ཡང་སོ་སོར་རིག་པར་འགྱུར་གྱི་ཆོས་མང་པོ་་་་་
རབ་ཏུ་རྣམ་པར་འབྱེད་པ་སོ་སོར་རིག་པར་མི་འགྱུར་རོ། །ཚིག་གི་
ཚོགས་ལ་བརྟེན་པས་ནི་ཐམས་ཅད་སོ་སོར་རིག་པར་བྱའོ། །ཞེས་
གསུངས་པའི་ཚུལ་ཡང་རིག་པར་བྱའོ། །དེ་ལྟར་ན་གཞུང་འདིར་
ཚོགས་གསུམ་ལྡན་མིན་འདུ་བྱེད་དུ་རྣམ་པར་བཞག་པའི་ཚུལ་ནི་དེ་་་
ལྟར་ལྟའོ། །ཚོགས་གསུམ་རྣམ་པར་བཞག་པ་འདི་ལ་བརྟེན་ནས་
བསྟན་བཅོས་ཀྱི་རང་བཞིན་བདེ་བླག་ཏུ་ཡང་ཁོང་དུ་ཆུད་པར་
འགྱུར་ཏེ། གནས་སྐབས་དང་མཐར་ཐུག་གི་བླང་དོར་གྱི་དོན་སྟོན་པ་
ནི་བསྟན་བཅོས་ཡིན་ལ། དེ་ཡང་ཇི་སྐད་བཤད་པའི་མཚན་ཉིད་ཅན་
•253

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་ཚོགས་གསུམ་ལ་བརྟེན་ནས་རྣམ་པར་འཇོག་པའི་ཕྱིར་རོ། །དེ་ལ
ལུགས་སྔ་མའི་ཚུལ་ལ་བརྟེན་ནས་ཅུང་ཟད་རྣམ་པར་བཞག་ན་སྐྱེས་་་
བུའི་འཇུག་ལྡོག་གི་དོན་གསལ་བར་བྱེད་པས་ན་བསྟན་བཅོས་ཡིན་ལ།
དེ་ཡང་གསལ་བྱེད་ཀྱི་རང་བཞིན་དང༌། དེའི་རྟེན་དུ་གྱུར་པ་གཉིས་
ཡིན་ལ། དང་པོ་ལ་ཡང་ངོ་བོ་ཙམ་གསལ་བར་བྱེད་པ་མིང་གི་ཚོགས་
དང་༑ ཁྱད་པར་གསལ་བར་བྱེད་པ་ཚིག་གི་ཚོགས་གཉིས་ཡིན་ནོ། །དེ་
དག་གི་རྟེན་དུ་གྱུར་པ་ནི་ཡི་གེའི་ཚོགས་ཏེ། ཡི་གེ་ལ་བརྟེན་ནས་མིང་
ཚིག་དག་ཉེ་བར་འདོགས་པའི་ཕྱིར་རོ། །གསལ་བྱེད་དངོས་ནི་མ་ཡིན་
ཏེ༑ ཡི་གེ་རྣམས་ནི་དོན་སྟོན་བྱེད་མ་ཡིན་ནོ། །ཞེས་ལུང་དང་རིགས་
པས་སྒྲུབ་ཟིན་པའི་ཕྱིར་རོ། །དེ་ལ་བསྟན་བཅོས་རྩོམ་པ་པོའི་བརྗོད་
འདོད་དང་ལྕེ་རྐན་ལ་སོགས་པའི་རྩོལ་བ་དག་ལས་ཡི་གེའི་ཚོགས་་་་་་
རྣམས་སྨྲ་བ་པོའི་ཀུན་སློང་གི་རིམ་པ་ཇི་ལྟ་བ་བཞིན་དུ་སྐྱེ་བ་ན་དེ་་་་
ཉིད་ཉན་པ་པོའི་ཉན་ཤེས་ཀྱིས་རིམ་གྱིས་ཐོས་པ་ལ་མངོན་པར་་་་་
འདོད་པའི་དོན་གྱི་ངོ་བོ་དང་ཁྱད་པར་གསལ་བར་བྱེད་པའི་མིང་་་་་་
དང་ཚིག་ཏུ་སྒྲོ་འདོགས་པར་བྱེད་ལ། དེ་ལྟར་སྒྲོ་བཏགས་པའི་མིང་
དང་ཚིག་གི་ཚོགས་དེ་དག་ལས་ཀྱང་བསྟན་བཅོས་རྩོམ་་པོའི་་་་་་་་་་
མངོན་པར་འདོད་པའི་དོན་རྣམས་ཉན་པ་པོ་རྣམས་ཀྱིས་ཇི་ལྟ་བ་་་་་
བཞིན་( ༡༠༦ན) དུ་རྟོགས་པར་འགྱུར་བས་དེའི་ཕྱིར་ཉན་པ་པོ་་་་་་
རྣམས་ཀྱི་རྟོག་པ་ལ་སྣང་བའི་སྒྲ་སྤྱིའི་མཚན་ཉིད་ཅན་གྱི་མིང་དང་
ཚིག་གི་ཚོགས་རྣམས་ནི་བསྟན་བཅོས་དངོས་ཡིན་ནོ། །རྩོམ་པ་པོའི་
བརྗོད་འདོད་ལ་སྣང་བའི་མིང་ཚིག་དག་ནི་བསྟན་བཅོས་ཀྱི་རྒྱུ་ཡིན་་་་
.254.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གྱི་བསྟན་བཅོས་དངོས་ནི་མིན་ཏེ། གཞན་ལ་བསྟན་བཅོས་ཀྱི་དོན་
གསལ་བར་མི་བྱེད་པའི་ཕྱིར་ཏེ། འཆད་པ་པོའི་བློ་དང་འབྲེལ་པས་
གཞན་གྱི་རྟོག་པ་ལ་མི་སྣང་བའི་ཕྱིར་རོ། །རང་ཉིད་ལ་ནི་གསལ་བར་
བྱེད་མི་དགོས་ཏེ། དོན་དེ་དག་སྔར་ནས་རྟོགས་ཟིན་པས་དོན་མེད་
པའི་ཕྱིར་རོ། །ཡི་གེའི་ཚོགས་དེ་དག་ཀྱང་བསྟན་བཅོས་དངོས་མ་ཡིན་
ཏེ༑ དེ་དག་གིས་འཇུག་ལྡོག་གི་དོན་མི་སྟོན་པའི་ཕྱིར་རོ་ཞེས་བཤད་
ཟིན་ཏོ། །དེ་ལྟར་ན་ཉན་པ་པོའི་བློ་དང་འབྲེལ་བའི་མིང་ཚིག་དག་
རྩོམ་པ་པོས་ཇི་ལྟར་བྱས་པ་ཡིན་ཞེ་ན། རྩོམ་པ་པོས་བརྩམས་པའི་ཡི་
གེའི་ཚོགས་ཉན་ཤེས་ཀྱིས་ཐོས་པའི་མཐུ་ལས་ཉན་པ་པོའི་སྒྲ་སྤྱི་དེ་་་
དག་ཀྱང་བྱུང་བས་དེའི་ཕྱིར་དེ་དག་ཀྱང་རྩོམ་པ་པོས་བྱས་ཞེས
བརྗོད་དེ། དཔེར་ན་གཞན་གྱིས་བསྣུན་པའི་མཐུ་ལས་སྡུག་བསྔལ་སྐྱེ་
བ་ན་སྡུག་བསྔལ་འདི་གཞན་གྱིས་བྱས་ཞེས་བརྗོད་པ་བཞིན་ནོ། །དེ་
ལྟ་ན་ཡང་བསྟན་བཅོས་བྱེད་པ་པོ་རང་ལས་ཐོས་པའི་ཉན་པ་པོའི་་་་་་
རྒྱུད་དང་འབྲེལ་པའི་མིང་ཚིག་ཙམ་ཁོ་ན་བསྟན་བཅོས་ཡིན་པར་་་་་་
འགྱུར་གྱི་འཆད་པ་པོའི་བརྒྱུད་པ་ལས་ཐོས་པའི་མིང་ཚིག་རྣམས་ནི་་་
བསྟན་བཅོས་མ་ཡིན་པར་འགྱུར་ཏེ། དེ་དག་བསྟན་བཅོས་བྱེད་པ་
པོའི་ཡི་གེའི་ཚོགས་ཐོས་པའི་མཐུ་ལས་མ་བྱུང་བའི་ཕྱིར་རོ། །དེ་ལྟ་ན་
བསྟན་བཅོས་ཀྱིས་ནི་རྩོམ་པ་པོ་རང་གི་དངོས་ཀྱི་གདུལ་བྱའི་དོན་
ཙམ་ཞིག་བྱེད་པར་འགྱུར་གྱི་ཕྱིས་འཇུག་གི་གདུལ་བྱ་རྣམས་ཀྱི་ནི་མ་་
ཡིན་པས་དེ་བཞིན་གཤེགས་པའི་བཀའ་བསྡུ་བ་བྱས་པ་དང་། བསྟན་
བཅོས་རྩོམ་པ་པོ་གླེགས་བམ་དུ་བཀོད་པ་སོགས་དོན་མེད་པར་་་་་་་་་
•255•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགྱུར་རོ་ཞེ་ན། ཉེས་པ་འདི་ནི་མེད་དེ་འདི་ལྟར། འཆད་པ་པོ་གཉིས་
པས་བསྟན་བཅོས་འཆད་( ༡༠༦ན)པར་བྱེད་པའི་ཡི་གེའི་ཚོགས་་་་
དེ་དག་ཀྱང་འཆད་པ་པོ་གཉིས་པས་བྱས་པ་མ་ཡིན་གྱི་འོ་ན་ཅི་ཞེ་ན་་
འཆད་པ་པོ་དང་པོ་བསྟན་བཅོས་རྩོམ་པ་པོ་ཉིད་ཀྱིས་བྱས་པ་ཡིན་ཏེ།
དེ་ལས་ཡི་གེའི་ཚོགས་དེ་རྣམས་ཇི་ལྟར་ཡོད་པ་དེ་ལྟར་དུ་ཐོས་པ་་་་་་་
རྗེས་སུ་དྲན་པ་ལས་ཡི་གེའི་ཚོགས་དེ་རྣམས་གོ་རིམ་མ་འཆོལ་བར་་་་་
འཆད་པ་པོ་གཉིས་པས་འཆད་པར་ནུས་པ་ཡིན་གྱི། གཞན་དུ་ན་ཡི་
གེའི་ཚོགས་དེ་རྣམས་བསྟན་བཅོས་བྱེད་པ་པོས་ཇི་ལྟར་བསྒྲིགས་པའི་
གོ་རིམ་དེ་ལྟར་དུ་འཆད་པར་མི་ནུས་པའི་ཕྱིར་རོ། །ཇི་སྐད་དུ་རྣམ་
འགྲེལ་ལས། སྤེལ་བ་ཡིས་ནི་གཞུང་གཞན་ཡང༌། །མན་ངག་ལས་
གཞན་གཞན་དག་གིས། །འདོན་པ་གང་མཐོང་། ཞེས་གསུངས་པ་ལྟར་
རོ༑ །དེ་བས་ན་བསྟན་བཅོས་རྩོམ་པ་པོ་རྣམས་ཀྱིས་ནི་ཡི་གེའི་གོ་རིམ་
གྱི་ཁྱད་པར་གསར་དུ་སྡེབས་པར་བྱེད་པ་ཡིན་གྱི་ཡི་གེའི་ངོ་བོ་གསར་
དུ་རྩོམ་པ་ནི་མ་ཡིན་ཏེ། ཡི་གེ་རྣམས་ནི་བསྟན་བཅོས་རྩོམ་པ་པོའི་སྔ་
རོལ་ཐོག་མ་མེད་པ་ནས་ཡོད་པའི་ཕྱིར་རོ། །དེ་ཡང་ཡི་གེ་རྣམས་ཀྱི་
རྫས་ཀྱི་ངོ་བོ་གདོད་མ་ནས་མི་འགྱུར་བར་ཡོད་པ་ནི་མ་ཡིན་ཏེ། ལྕེ
རྐན་ལ་སོགས་པའི་རྩོལ་བ་དོན་མེད་པར་ཐལ་བའི་ཕྱིར་རོ། །རིགས་
ཙམ་ཞིག་གདོད་མ་ནས་མེད་པ་ཡང་མ་ཡིན་ཏེ། གལ་ཏེ་ཡི་གེ་རྣམས་
ཀྱི་བྱེད་པ་པོ་ཞིག་ཡོད་ན་ནི་དེའི་སྔར་ཡི་གེ་རྣམས་མེད་པར་འགྱུར་་
ལ་དེ་ལྟ་ན་བརྗོད་པའི་ཐ་སྙད་འཆད་པར་ཐལ་བར་འགྱུར་བའི་ཕྱིར།
དེ་བས་བརྗོད་པའི་ཐ་སྙད་ཐོག་མ་མེད་པའི་ཕྱིར་ཡི་གེ་ལ་ཐོག་མ་་་་་་་
•256.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མེད་པ་ཡིན་ནོ། །ཕྱི་རོལ་པ་དག་སྒྲའི་ཚངས་པ་མ་བྱས་པ་དང་རྟག་
པར་འདོད་པའི་འཁྲུལ་གཞི་ཡང་འདི་ཡིན་ནོ། །གང་གི་ཕྱིར་བསྟན་
བཅོས་བྱེད་པ་པོ་དག་གིས་ཡི་གེའི་གོ་རིམ་གསར་དུ་སྡེབས་པར་བྱེད་་
པ་ཡིན་པ་དེའི་ཕྱིར་ཡི་གེ་རྣམས་རྩོམ་པ་པོས་ཇི་ལྟར་བསྡེབས་པ་ལྟར་
གྱི་གོ་རིམ་མ་འཆོལ་བར་འདོན་པ་ནི་རྩོམ་པ་པོ་དེ་ཉིད་ལ་རག་ལས་་་
པ་ཡིན་ལ། གང་གི་ཚེ་སྐྱེས་བུ་གཞན་རྣམས་ཀྱིས་ཀྱང་( ༡༠༧ན)ཡི་
གེ་རྣམས་རྩོམ་པ་པོས་ཇི་ལྟར་བསྡེབས་པ་ལྟར་གྱི་གོ་རིམ་འཆོལ་བར་་
འདོད་པ་ན་ཆེ་གེ་མོས་བརྩམས་པའི་བསྟན་བཅོས་འདོན་ནོ་ཞེས་་་་་་
པའི་ཐ་སྙད་ཐོབ་པ་ཡིན་ནོ། །དེ་བཞིན་དུ་ཐ་མལ་པ་དག་གིས་གླེགས་
བམ་ལ་བདེ་བར་གཤེགས་པའི་བཀའ་ཀློག་པ་ན་ཡི་གེའི་གོ་རིམ་དེ་་་་
ལྟར་དུ་ཀློག་པ་ནི་སྔོན་སངས་རྒྱས་ཀྱིས་གསུངས་པའི་ཡི་གེའི་གོ་རིམ་་
དང་ཁྱད་པར་མེད་པས་སངས་རྒྱས་ཀྱི་བཀའ་ཀློག་ཅེས་པའི་ཐ་སྙད་་་
ཐོབ་ལ། ཡི་གེའི་གོ་རིམ་དེ་ཉིད་སངས་རྒྱས་ཀྱིས་བསྡེབས་པས་དེ་ལ་
སངས་རྒྱས་ཀྱི་བཀའ་ཞེས་པའི་ཐ་སྙད་ཀྱང་ཐོབ་པ་ཡིན་ནོ། །དེ་ལྟར་
ན་སྐྱེས་བུའི་འཇུག་ལྡོག་གི་དོན་གསལ་བྱེད་ཀྱི་བསྟན་བཅོས་དངོས་
ནི་ཉན་པ་པོའི་བློ་དང་འབྲེལ་བའི་མིང་ཚིག་རྣམས་ཡིན་ལ་དེདེ་དག་གི་
སྒྲོ་གདགས་པའི་གཞི་ནི་བསྟན་བཅོས་བྱེད་པ་པོས་བསྡེབས་པའི་ཡི་་་་་
གེའི་ཚོགས་གོ་རིམ་ཁྱད་པར་ཅན་དང་ལྡན་པ་རྣམས་ཡིན་ནོ། །ཞེས་
བྱ་བ་འདི་བསྟན་བཅོས་ཀྱི་རང་བཞིན་རྣམ་པར་བཞག་པ་ཁ་ན་མ་ཐོ་
བ་མེད་པ་ཡིན་ནོ། །སོ་སོའི་སྐྱེ་བོ་ནི་འཕགས་པའི་ཆོས་ཟག་པ་མེད་
པའི་ལམ་མ་ཐོབ་པའི་སེམས་ཅན་གྱི་རྒྱུད་ལ་གདགས་སོ། །འཇུག་པ་
·257·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་སྐད་ཅིག་མ་ཅིག་གམ་རྒྱུད་ཆད་པ་ལ་མི་གདགས་ཀྱི། འོན་ཀྱང་རྒྱུ་
དང་འབྲས་བུ་སྐད་ཅིག་ཀྱང་རྒྱུན་མི་ཆད་པར་འཇུག་པ་ལ་གདགས་་་
སོ༑ །སོ་སོར་ངེས་པ་ནི་རྣམ་སྨིན་འདོད་པ་རྣམས་ཀྱི་རྒྱུ་ནི་ལེགས་པར་
སྤྱད་པའོ། །མི་འདོད་པ་རྣམས་ཀྱི་ནི་ཉེས་སྤྱོད་པ་ལ་སོགས་པ་རྒྱུ་དང་
འབྲས་བུ་སོ་སོ་ཐ་དད་པ་ལ་གདགས་སོ། །འབྱོར་འབྲེལ་པ་ནི་སྦྱིན་
པས་ལོངས་སྤྱོད་ཕུན་སུམ་ཚོགས་པ་ལྟ་བུ་རྒྱུ་དང་རྗེས་མཐུན་པར་་་་་་
འབྲས་བུ་འབྱུང་བ་ལ་གདགས་སོ། །མགྱོགས་པ་ནི་རྒྱུ་དང་འབྲས་བུ་
བར་མ་ཆད་པར་མྱུར་བར་འབྱུང་བ་ལ་གདགས་སོ། །གོ་རིམ་ནི་
དང་འབྲས་བུ་ཅིག་ཅར་དུ་འབྱུང་བ་ལ་མ་ཡིན་གྱི་རེ་རེ་ནས་འབྱུང་་་་
བ་ལ་གདགས་སོ། །དུས་ནི་རྒྱུ་དང་འབྲས་བུ་རྒྱུན་དུ་འབྱུང་བ་ན་བྱུང་
ལ་འགགས་པ་རྣམས་ལ་ནི་འདས་པ་ཞེས་དང༌། རྒྱུ་ཡོད་ལ་མ་འབྱུང་
བའི་མ་འོངས་( ༡༠༧བ) པ་ཞེས་དང་། བྱུང་བ་ལ་མ་འགགས་པ་
རྣམས་ལ་ནི་ད་ལྟར་བའི་དུས་ཞེས་གདགས་སོ། །ཡུལ་ནི་ཤར་ལ་
སོགས་པའི་ཕྱོགས་བཅུ་ཐམས་ཅད་ན་གཟུགས་ཅན་གྱི་རྒྱུ་དང་འབྲས་
བུ་ཡོད་པ་ལས་གདགས་སོ། །གཟུགས་མེད་པ་དག་ལ་ནི་མ་ཡིན་ཏེ། དེ་
དག་གིས་ཕྱོགས་ལ་ཁྱད་པར་བྱེད་མི་ནུས་པའི་ཕྱིར་རོ། །གྲངས་ནི་
འདུ་བྱེད་རྣམས་སོ་སོ་ཐ་དད་པ་ལ་གདགས་ཀྱི་ཐ་མི་དད་པ་གཅིག་་་་
གི་བདག་ཉིད་ལ་ནི་གཉིས་ཞེས་བྱ་བ་ལ་སོགས་པའི་གྲངས་མི་འཐད་་
པའི་ཕྱིར་རོ། །ཚོགས་པ་ནི་རྒྱུ་དང་འབྲས་བུའི་རྐྱེན་རྣམས་འདུས་ཤིང་
མ་ཚང་བ་མེད་པ་ལ་ཚོགས་པ་ཞེས་གདགས་སོ། །དེ་ལྟར་ན་སེམས་
དང་ལྡན་པ་མ་ཡིན་པའི་འདུ་བྱེད་འདི་རྣམས་ནི་ཆོས་རྣམས་ཀྱི་
•258.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གནས་སྐབས་ཀྱི་ཁྱད་པར་ལ་གདགས་པས་བཏགས་པར་ཡོད་པར་་་་
རིག་པར་བྱའོ། །འདུ་བྱེད་ཀྱི་ཕུང་པོ་བཤད་ཟིན་ཏོ། །
རྣམ་པར་ཤེས་པའི་ཕུང་པོའི་རྣམ་གཞག་བསྟན་པ།
དེའི་འོག་ཏུ་རྣམ་པར་ཤེས་པའི་ཕུང་པོ་གཏན་ལ་དབབཔར་་་་་་་
བཞེད་ནས། རྣམ་པར་ཤེས་པའི་ཕུང་པོ་རྣམ་པར་བཞག་པ་གང་ཞེ་ན།
ཞེས་སྨོས་སོ། །དེ་ལ་རྣམ་གྲངས་ཀྱིས་མདོར་བསྟན་པ་དང་། དེ་ཉིད་
རྒྱས་པར་བཤད་པ་གཉིས་ལས། རེ་ཞིག་རྣམ་གྲངས་བསྟན་པའི་ཕྱིར།
སེམས་དང་ཡིད་གང་ཡིན་པ་རྣམ་པར་ཤེས་པ་ཡང་དེ་ཡིན་ནོ། །ཞེས་
སྨོས་སོ། །རྣམ་པར་ཤེས་པ་དེ་ནི་དམིགས་པ་སོ་སོར་རྣམ་པར་རིག་
པས་རྣམ་ཤེས་ཞེས་བྱ་ལ། སྣ་ཚོགས་ཀྱི་ཕྱིར་སེམས་ཞེས་བྱ་ལ། དེ་མ་
ཐག་པའི་སེམས་ཀྱི་རྟེན་བྱེད་པའི་ཕྱིར་ཡིད་ཅེས་ཀྱང་བྱའོ། །དེ་ནི་
ཀུན་གཞི་དང་ཉོན་མོངས་པ་ཅན་གྱི་ཡིད་རྣམ་པར་མ་བཞག་པའི་་
དབང་དུ་བྱས་ནས་འཇུག་པའི་རྣམ་ཤེས་དྲུག་གི་རིགས་ལ་བསམས་་་་
ནས་དེ་དག་གི་རྣམ་གྲངས་སུ་བཤད་པ་ཡིན་གྱི་ཡང་དག་པར་ན་དེ་་་་་
དག་ནི་སེམས་དང་ཡིད་མ་ཡིན་ཏེ་དེ་དག་གི་སྒྲའི་དོན་མེད་པའི་ཕྱིར་
རོ༑།འདི་ལྟར། སྣ་ཚོགས་པའམ་བསགས་པའི་དོན་གྱིས་སེམས་ཞེས་བྱ་
ལ༑ རྟག་ཏུ་ངར་རློམ་སེམས་པས་ན་ཡིད་ཅེས་བྱ་བ་ཡིན་ནོ། །འཇུག་
པའི་རྣམ་པར་ཤེས་པ་རྣམས་ནི་སྐད་ཅིག་རེ་རེ་ལ་དམིགས་པ་སོ
( ༡༠༨ན)སོར་ངེས་པ་གཅིག་ལ་དམིགས་པའི་ཕྱིར་སྣ་ཚོགས་ཞེས་་་
མི་བྱ་ལ། དབང་ཤེས་ལྔ་ལ་ངར་སེམས་པ་མེད་ཅིང་ཡིད་ཀྱི་ཤེས་པ་
·259·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་རྟག་ཏུ་ངར་འཛིན་པར་མི་བྱེད་པས་དེའི་ཕྱིར་དེ་དག་ལ་ཡིད་་་་་
ཅེས་ཀྱང་མི་བྱའོ། །དེའི་ཕྱིར་ཡང་དག་པར་ནི་སེམས་ནི་ཀུན་གཞིའི་
རྣམ་པར་ཤེས་པ་ཉིད་ཡིན་ཏེ་དེ་ནི་འདུ་བྱེད་ཐམས་ཅད་ཀྱི་བག་་་་་
ཆགས་བསྒོ་བའི་གཞིར་འགྱུར་པས་སྣ་ཚོགས་པའམ་དུ་མ་བསགས་་་་་་
པའི་རང་བཞིན་ཡིན་པའི་ཕྱིར་རོ། །ཡིད་ནི་ཉོན་མོངས་པ་ཅན་གྱི་
ཡིད་ཁོ་ན་ཡིན་ཏེ་དེ་ནི་དུས་རྟག་ཏུ་ངར་རློམ་སེམས་པའི་བདག་ཉིད་
ཡིན་པའི་ཕྱིར་རོ། །རྣམ་གྲངས་དེ་ཉིད་རྒྱས་པར་བཤད་པ་ལ་རེ་ཞིག་
སེམས་བཤད་པ་ནི་སེམས་ཞེས་སྨོས་པ་གང་ཡིན་པ་དེ་ནི་ས་བོན
ཐམས་ཅད་པའི་ཀུན་གཞིའི་རྣམ་པར་ཤེས་པ་ཉིད་ལ་བྱའོ། །དེའི་
འཐད་པ་ནི། དེ་ནི་ཟག་པ་དང་བཅས་པའི་ཆོས་དེ་དག་གི་བག་
ཆགས་བསགས་པའི་རང་བཞིན་ཡིན་པའི་ཕྱིར་རོ། །དེའི་རྒྱུ་མཚན་
ཡང་ཀུན་གཞི་དེ་ཉིད་ལ་ཕུང་པོ་ཁམས་དང་སྐྱེ་མཆེད་དགེ་མི་དགེ་
ལུང་མ་བསྟན་དུ་འགྱུར་བ་རྣམས་ཀྱི་རང་དང་རྗེས་སུ་མཐུན་པའི་་་་་་་
འབྲས་བུ་བསྐྱེད་པའི་ནུས་པའི་ངོ་བོར་གྱུར་པའི་བག་ཆགས་ཀྱིས་་་་་་་
ཡང་དང་ཡང་དུ་ཡོངས་སུ་བསྒོས་ཤིང་གསོས་པའི་ཕྱིར་རོ། །ས་བོན་
ཐམས་ཅད་པའི་ཀུན་གཞིའི་རྣམ་པར་ཤེས་པ་ཞེས་སྨོས་པ་གང་ཡིན་་་
པ་འདི་ནི་རྣམ་གྲངས་དང་། རང་གི་མཚན་ཉིད་དང་། སྒྲུབ་བྱེད་ཀྱི་
ལུང་རིགས་དང་། རབ་ཏུ་དབྱེ་བ་དང་རྣམ་པ་བཞིས་རིག་པར་བྱའོ། །
རྣམ་གྲངས་ཀྱང་རྣམ་པ་གསུམ་སྟེ། འདི་ལྟར། ཐེག་པ་ཆེན་པོ་ཐུན་
མོང་མ་ཡིན་པ་ལ་གྲགས་པ་དང་། ཉན་ཐོས་ཀྱི་ཐེག་པ་ཁོ་ན་ལ་གྲགས་
པ་དང་། གཉིས་ཀ་ལ་གྲགས་པའོ། །དང་པོ་ལ་ཐེག་པ་ཆེན་པོའི་མདོ་
•260•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྡེ་དག་ལས་སེམས་དང་། ཀུན་གཞིའི་རྣམ་པར་ཤེས་པ་དང་། རྣམ་
པར་སྨིན་པའི་རྣམ་པར་ཤེས་པ་དང༌། ལེན་པའི་རྣམ་པར་ཤེས་པ་
དང་༑ ཤེས་བྱའི་གནས་ཞེས་གྲགས་པ་རྣམས་རྣམ་གྲངས་ཡིན་ནོ། །
ཅིའི་ཕྱིར་ཀུན་གཞིའི་རྣམ་ཤེས་ཉིད་ལ་( ༡༠༨བ)སེམས་ཞེས་བྱ་ཞེ་་
ན༑ བཅོམ་ལྡན་འདས་ཀྱིས་སེམས་དང་ཡིད་དང་རྣམ་པར་ཤེས་པ་
ཞེས་གསུངས་པས་ན། ཡིད་ནི་ཉོན་མོངས་པ་ཅན་གྱི་ཡིད་དང་། རྣམ་
པར་ཤེས་པ་ནི་འཇུག་པའི་རྣམ་ཤེས་དྲུག་ལ་བྱ་བར་རིགས་ན་ཀུན་་་་་
གཞི་ལས་གཞན་པའི་སེམས་ཞེས་པའི་ཕུང་གསུམ་པ་མ་དམིགས་པའི་
ཕྱིར་དང་། ཀུན་གཞི་ནི་བག་ཆགས་བསགས་པའི་རང་བཞིན་ཡིན་
པས་སེམས་ཉིད་དུ་རིགས་པའི་ཕྱིར་རོ། །ཅིའི་ཕྱིར་ཀུན་གཞིའི་རྣམ་
ཤེས་ཞེས་བྱ་ཞེ་ན། སྐྱེ་བ་ཅན་ཀུན་ནས་ཉོན་མོངས་པའི་ཆོས་ཐམས་
ཅད་འབྲས་བུའི་དངོས་པོར་དེར་སྦྱོར་བའམ། དེ་ཡང་རྒྱུའི་དངོས
པོར་དེ་དག་ཏུ་སྦྱོར་བའི་ཕྱིར་ཀུན་གཞིའི་རྣམ་ཤེས་ཞེས་བྱའོ། །ཡང་
ན་སེམས་ཅན་ཐམས་ཅད་ཀྱིས་ཉོན་ཡིད་དང་མཚུངས་ལྡན་གྱི་འཇིག་
ལྟས་འདི་ལ་དུས་རྟག་ཏུ་བདག་ཏུ་འཛིན་ཅིང་སྦྱོར་བས་དེའི་ཕྱིར
ཀུན་གཞིའི་རྣམ་ཤེས་ཞེས་བྱའོ། །དང་པོ་ནི་ཀུན་གཞིའི་ས་བོན་གྱི་
ཆའི་དབང་དུ་བྱས་ནས་བཤད་པ་ཡིན་ཏེ། ཀུན་ནས་ཉོན་མོངས་པའི་
ཆོས་ཐམས་ཅད་ནི་ཀུན་གཞི་ས་བོན་གྱི་ཆའི་རྒྱུ་ལས་བྱུང་བའི་ཕྱིར་་་་་་
དང་༑ དེ་ཡང་ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུའི་རྐྱེན་ཡིན་
པའི་ཕྱིར་རོ། །རྣམ་པར་བྱང་བའི་ཆོས་རྣམས་ནི་དེ་ལ་འབྲས་བུའི་
དངོས་པོའམ་དེ་ཡང་དེ་དག་གི་རྒྱུའི་དངོས་པོར་ཡང་སྦྱོར་བ་མ་ཡིན་་
·261·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཏེ༑ མི་མཐུན་པའི་ཕྱོགས་དང་གཉེན་པོ་ཡིན་པའི་ཕྱིར་རོ། །གཉིས་པ་
ནི་རྣམ་སྨིན་གྱི་ཆའི་དབང་དུ་བྱས་ནས་བཤད་པ་ཡིན་ཏེ། དེ་ནི་དུས་
རྟག་ཏུ་རྒྱུན་མི་ཆད་པས་བདག་དང་ཆོས་མཐུན་པའི་ཕྱིར་རོ། །དེའི་
དབང་གིས་ཉོན་མོངས་པ་ཅན་གྱི་ཡིད་བདག་གི་རྣམ་པ་ཅན་དུ་སྐྱེ་་་་
བའི་ཕྱིར་རོ། །སེམས་ཅན་རྣམས་ཀྱིས་བདག་ཏུ་སྦྱོར་བས་ཀུན་གཞི་
ཡིན་ན་ཉེ་བར་ལེན་པའི་ཕུང་པོ་ལྔ་ཡང་ཅིའི་ཕྱིར་མི་འགྱུར་ཞེ་ན། དེ་
དག་ལ་ནི་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་པ་་་་་་
འཇིག་ལྟས་དུས་རེས་འགའ་བ་དག་ཏུ་སྦྱོར་བར་ཟད་ཀྱི་དུས་རྟག་་་་་་
པར་ནི་མ་ཡིན་ཏེ། ཡིད་ཀྱི་ཤེས་པ་ནི་རེས་འགའ་རྒྱུན་ཆད་པའི་ཕྱིར་
( ༡༠༩ན) རོ༑ །འདི་ལ་ནི་ཉོན་ཡིད་དང་མཚུངས་ལྡན་གྱི་འཇིག་
ལྟས་གནས་སྐབས་གསུམ་མ་གཏོགས་པ་ཐམས་ཅད་དུ་བདག་
དངོས་པོར་སྦྱོར་བའི་ཕྱིར་འདྲ་བ་མ་ཡིན་ནོ། ཅིའི་ཕྱིར་རྣམ་པར་
སྨིན་པའི་རྣམ་ཤེས་ཞེས་བྱ་ཞེ་ན། འདི་ནི་སྔོན་བསགས་པའི་ལས་ཀྱི
བག་ཆགས་ཡོངས་སུ་སྨིན་པའི་ངོ་བོར་གྱུར་པའི་ཕྱིར་ཏེ་འདི་ལྟར།
སྐྱེས་ནས་མ་ཤིའི་བར་དུ་རྒྱུན་མ་ཆད་པར་མ་སྒྲིབ་ལ་ལུང་དུ་མ
བསྟན་པའི་ངོ་བོར་གནས་པ་ཞིག་རྣམ་པར་སྨིན་པར་རིགས་ན་དེ་་་་་
ཡང་ཀུན་གཞི་ལས་གཞན་ལ་མི་འཐད་པའི་ཕྱིར་རོ། །ཅིའི་ཕྱིར་རྣམ་
པར་སྨིན་པ་ལ་སྐྱེས་ནས་མ་ཤིའི་བར་དུ་རྒྱུན་མི་ཆད་པ་ཞིག་དགོས་་་་་
ཤེ་ན། ཅི་སྟེ་འཇུག་པའི་རྣམ་པར་ཤེས་པ་དག་གཞན་དུ་རེས་འགའ་
བར་ཆད་ཅིང་སླར་ཡང་བྱུང་ན་དེ་ནི་ཚེ་འདིའི་རྐྱེན་ལས་བྱུང་བ་ཡིན་
ལས་ཀྱི་གྱི་སྔོན་གྱི་ལས་ཀྱི་འཕེན་པས་འཕངས་པ་ནི་མ་ཡིན་ཏེ།
•262.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འཕངས་པ་དག་ནི་ཇི་སྲིད་ལས་དེའི་འཕངས་པའི་ཤུགས་མ་རྫོགསས་
ཀྱི་བར་དུ་ངང་གིས་འཇུག་པར་རིགས་ཏེ། དཔེར་ན་མདའ་འཕངས་
པ་ཇི་སྲིད་ཤུགས་མ་ཟད་ཀྱི་བར་དུ་ས་ལ་མི་ལྟུང་བ་བཞིན་ནོ། །རྣམ་
པར་སྨིན་པ་ནི་ཆད་ནས་སླར་ཡང་མཚམས་སྦྱོར་བ་ཡང་མ་ཡིན་ཏེ།
འཕེན་བྱེད་ཀྱི་ཤུགས་མ་ཟད་ན་རྒྱུན་མི་ཆད་ཅིང་ཟད་ན་ཤུགས་ཟད་་
པའི་མདའ་བཞིན་དུ་སླར་འབྱུང་བའི་མཐུ་མེད་པའི་ཕྱིར་རོ། །ཅི་སྟེ་
ལས་མི་འདྲ་བ་གཞན་གྱིས་རྣམ་པར་སྨིན་པ་གཞན་མཚམས་སྦྱོར་ཞེ་་་
ན༑ དེ་ལྟ་ན་སྐྱེ་བ་བརྗེས་པ་ཡིན་གྱི་སྐྱེ་བོ་གཅིག་ལ་རྣམ་སྨིན་མི་འདྲ་
བ་དུ་མ་སྨིན་ནོ་ཞེས་བྱ་བ་ནི་མ་ཡིན་ནོ། །དེའི་ཕྱིར་རྣམ་པར་སྨིན་པ་
ནི་སྐྱེས་ནས་མ་ཤིའི་བར་དུ་རྒྱུན་མི་ཆད་པར་རིགས་པ་ཡིན་ནོ། །ཅིའི་
ཕྱིར་རྣམ་པར་སྨིན་པ་མ་སྒྲིབ་ལ་ལུང་དུ་མ་བསྟན་པ་ཡིན་ཞེ་ན། ཅི་སྟེ་
སྔོན་བྱས་པའི་ལས་དགེ་བའམ་མི་དགེ་བའི་ལས་ཀྱི་རྣམ་པར་སྨིན་པ་་
ཡང་དགེ་བའམ་ཉོན་མོངས་པ་ཅན་དུ་འགྱུར་ན་དགེ་བའི་རྣམ་པར་་་
སྨིན་པ་ལ་གནས་པ་ནི་སྐྱེས་ནས་མ་ཤིའི་བར་ལ་རྒྱུད་དགེ་བའི་ངང་་་་་
ལ་གནས་པའི་ཕྱིར་ཆགས་( ༡༠༩བ)སོགས་ཀུན་ནས་ཉོན་མོངས་་་་
པ་སྐྱེས་པའི་གོ་སྐབས་མི་རྙེད་ལ་དེའི་ཕྱིར་དེ་དག་ལྡོག་པའི་དོན་དུ་་་
གཉེན་པོ་ལ་འབད་མི་དགོས་ཤིང་། དགེ་བ་རྣམས་ནི་རང་གི་ངང་
གིས་འབྱུང་བས་དེ་དག་སྒྲུབ་པ་ལ་ཡང་འབད་མི་དགོས་པར་འགྱུར་་་
རོ༑ །དེ་བཞིན་དུ་མི་དགེ་བའི་རྣམ་པར་སྨིན་པ་ལ་གནས་པ་རྣམས་ལ་
ཡང་ཇི་སྲིད་འཚོའི་བར་དུ་མི་དགེ་བ་རྣམ་སྨིན་གྱི་ངོ་བོར་རང་གི
ངང་གིས་གནས་པའི་ཕྱིར་གཉེན་པོ་འཇུག་པའི་གོ་སྐབས་མེད་ཅིང་་་་
.263.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀུན་ནས་ཉོན་མོངས་པ་རྣམས་སྤོང་བའི་ཐབས་མེད་དོ། །དེ་ལྟར་ན་
འགྲོ་བ་རྣམས་ཕྱོགས་གཉིས་ལ་མཐའ་གཅིག་ཏུ་གནས་པར་འགྱུར་ཏེ་
འདི་ལྟར་ཁ་ཅིག་ནི་དགེ་བ་ཁོ་ན་ལའོ། །གཞན་དག་ནི་མི་དགེ་བ་ཁོ་
ན་ལའོ། །དེ་ལ་གང་ཞིག་དགེ་བ་ཁོ་ན་ལ་གནས་པ་དེ་དག་ལ་མི་དགེ་
བ་སྤང་མི་དགོས་ཤིང་དགེ་བ་སྒྲུབ་མི་དགོས་སོ། །གང་དག་མི་དགེ་བ་
ལ་མཐའ་གཅིག་ཏུ་གནས་པ་དེ་དག་ནི་དགེ་བ་སྒྲུབ་མི་ནུས་ཤིང་མི་་་་
དགེ་བ་སྤོང་མི་ནུས་པར་འགྱུར་རོ། །དེའི་ཕྱིར་རྣམ་པ་ཀུན་ཏུ་བླང་
དོར་ལ་འཇུག་པ་དོན་མེད་པ་ཉིད་དུ་འགྱུར་རོ། །ཐེག་བསྡུས་ལས་
ཀྱང་༑ རྣམ་པར་སྨིན་པ་ཡང་དགེ་བའམ་མི་དགེ་བར་འགྱུར་ན་ཀུན་
ནས་ཉོན་མོངས་པ་ལྡོག་པར་མི་འགྱུར་རོ་ཞེས་གསུངས་པ་ཡིན་ནོ། །
དེ་ལྟར་ན་རྣམ་པར་སྨིན་པ་ནི་མ་བསྒྲིབས་ལ་ལུང་མ་བསྟན་ཁོ་ནར་་
འཐད་པ་ཡིན་ནོ། །ཅིའི་ཕྱིར་ལེན་པའི་རྣམ་པར་ཤེས་པ་ཞེས་བྱ་ཞེ་ན།
འདིས་ལུས་མ་ཐོབ་པ་ཐོབ་པར་བྱེད་པ་དང་། ཐོབ་ཟིན་གྱི་ལུས་
གནས་པར་བྱས་པའི་ཕྱིར་རོ། །ཅིའི་ཕྱིར་ལུས་མ་ཐོབ་པ་ཐོབ་པར་
བྱེད་ཅེ་ན། འདིས་བར་དོའི་སྲིད་པ་ནས་སྐྱེ་བའི་སྲིད་པར་ཉིང་
མཚམས་སྦྱོར་བ་སྦྲེལ་བའི་ཕྱིར་རོ། །ཅིའི་ཕྱིར་ཐོབ་ཟིན་གནས་པར་
བྱེད་ཅེ་ན། སྐྱེས་ནས་མ་ཤིའི་བར་དུ་དབང་པོ་གཟུགས་ཅན་རྣམས་
ཀུན་གཞིས་ཉེ་བར་བཟུང་བའི་མཐུས་མ་ཞིག་པར་འཇུག་པར་འགྱུར་
བའི་ཕྱིར་རོ།། །ཅིའི་ཕྱིར་ཤེས་བྱའི་གནས་( ༡༡༠ན)ཞེས་བྱ་ཞེ་ན།
ཤེས་བྱའི་མཚན་ཉིད་ངོ་བོ་ཉིད་རྣམ་པ་གསུམ་གྱི་གནས་སུ་གྱུར་པའི་་
ཕྱིར་ཏེ། མཚན་ཉིད་གསུམ་པོ་བདེ་བླག་ཏུ་རྟོགས་པ་འདི་ཁོང་དུ་ཆུད་
•264·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
་ངེས་པ་ལ་ལྟོས་པའི་ཕྱིར་རོ། །འདི་ལ་ལུང་ཡང་ཡོད་དེ། དགོངས་པ་
པར་འགྲེལ་པ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་
ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་གྱུར་ན་མི་
རུང་ཞེས། །འདི་ནི་བྱིས་པ་རྣམས་ལ་ངས་མ་བསྟན། །ཅེས་གསུངས་པ་
ལྟ་བུ། །དེ་ལ་ལེན་པའི་རྣམ་པར་ཤེས་པ་གང་ཡིན་པ་དེ་ནི་འབྲས་བུའི་
རང་བཞིན་རྣམ་སྨིན་དང་། རྒྱུའི་ངོ་བོ་ས་བོན་གྱི་ཆ་གཉིས་ཡིན་ལ།
དང་པོ་ནི་ཟབ་པ་ཡིན་ཏེ། འཇིག་རྟེན་གྱི་མཁས་པ་རྣམས་ཀྱིས་གཏིང་
དཔག་པར་མི་ནུས་པའི་ཕྱིར་རོ། །གཉིས་པ་ནི་ཕྲ་བ་ཡིན་ཏེ། རྫས་སུ་
མེད་པས་དེ་ཉིད་དང་གཞན་དུ་བརྗོད་པར་མི་ནུས་པར་བརྟགས་
པར་དཀའ་བའི་ཕྱིར་རོ། །རྣམ་པ་གཅིག་ཏུ་ན་ཐོས་བསམ་ལས་བྱུང་
བ་དང་། སྐྱེ་བས་ཐོབ་པའི་ཤེས་རབ་ཀྱིས་མངོན་སུམ་དུ་བྱ་བར་མི་
ནུས་པའི་ཕྱིར་ཟབ་པ་ཡིན་ལ། འཇིག་རྟེན་པའི་སྒོམ་བྱུང་གིས་ཀྱང་
མངོན་སུམ་དུ་མི་བྱེད་པའི་ཕྱིར་ཕྲ་བ་ཡིན་ནོ། །ཡང་ན་ཉན་རང་དང་
བྱིས་པ་རྣམས་ཀྱི་ཤེས་རབ་ཀྱིས་ཤེས་པར་དཀའ་བའི་ཕྱིར་ཟབ་ལ།
བྱང་ཆུབ་སེམས་དཔའ་མོས་སྤྱོད་པ་རྣམས་ཀྱི་ཤེས་པས་ཀྱང་ཤེས་་་་་་
པར་མི་ནུས་པའི་ཕྱིར་ཕྲ་བ་ཡིན་ནོ། །དེ་ལྟར་ཟབ་ཅིང་ཕྲ་བའི་ལེན་
པའི་རྣམ་པར་ཤེས་པ་དེ་ནི་ཀུན་ནས་ཉོན་མོངས་པའི་ཆོས་ཐམས་་་་་
ཅད་ཀྱི་ས་བོན་ཐམས་ཅད་དང་ལྡན་པ་ཡིན་ནོ། །དེ་ཡང་དཔེར་ན་
ཆུའི་རྒྱུན་རང་གི་ངང་གིས་འབབ་པ་ན་རླུང་གི་རྐྱེན་ལས་བྱུང་བའི་་་་་
རླབས་ཇི་སྙེད་པ་དེ་དག་དང་ལྷན་ཅིག་འགྲོགས་པ་བཞིན་དུ། ཀུན་
གཞིའི་རྣམ་པར་ཤེས་པ་ཆུ་བོའི་རྒྱུན་ལྟར་སྐད་ཅིག་ཀྱང་རྒྱུན་མ་ཆད་་
•265.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་འབྱུང་བ་དེ་ཉིད་ཆུ་རླབས་ལྟ་བུའི་འཇུག་པའི་རྣམ་པར་ཤེས་པ་་
རྣམས་དང་( ༡༡༠བ)ལྷན་ཅིག་ཏུ་འཇུག་པས་དེའི་ཕྱིར་ཆུ་བོའི་་་་་་་
རྒྱུན་བཞིན་འབབ་ཅེས་སྨོས་སོ། །འདི་ནི་བྱིས་པ་ཉན་ཐོས་དང་རང་
སངས་རྒྱས་ཀྱི་རིགས་ཅན་རྣམས་ལ་རང་གི་མཚན་ཉིད་ཇི་ལྟ་བ
བཞིན་དུ་སྨོས་པའི་སྒོ་ནས་མ་བསྟན་ཏེ། དེ་དག་ལ་འདི་བསྟན་མི་
དགོས་ཤིང་བསྟན་ན་ཉེས་དམིགས་སུ་འགྱུར་བའི་ཕྱིར་རོ། །ཅིའི་ཕྱིར་
བསྟན་མི་དགོས་ཤེ་ན། འདི་ནི་ཤེས་བྱ་ཕྲ་མོས་བསྡུས་པའི་ཕྱིར་དང་།
དེ་དག་ཀྱང་ཤེས་བྱ་རྒྱ་ཆེན་ཤེས་པ་ལྷུར་མི་ལེན་པའི་ཕྱིར་རོ། །བསྟན་
ན་ཉེས་དམིགས་སུ་ཡང་འགྱུར་ཏེ། ལུས་ལེན་པ་དང་རྒྱུན་གྱི་འཇུག་པ་
ལ་སོགས་པ་ཉིད་ཀྱིས་བདག་དང་ཆོས་མཐུན་པའི་ཕྱིར་བདག་ཡོད་་་་
དོ་སྙམ་དུ་བསམས་ནས་རང་གི་མངོན་པར་འདོད་པའི་འབྲས་བུ་
རྣམ་པར་གྲོལ་བ་ཐོབ་པ་ལས་རིང་དུ་འགྱུར་བའི་ཕྱིར་རོ། །ཅིའི་ཕྱིར་
ཉན་ཐོས་ཀྱི་ཐེག་པར་སེམས་དེ་ཀུན་གཞིའི་རྣམ་པར་ཤེས་པའམ་་་་་་
ལེན་པའི་རྣམ་པར་ཤེས་པ་ཞེས་མ་བསྟན་ཅེ་ན། ད་ནི་ཤེས་བྱ་ཕྲ་མོས་
བསྡུས་པའི་ཕྱིར་ཏེ་འདི་ལྟར། ཤེས་བྱ་ནི་རྣམ་པ་གཉིས་ཏེ་རགས་པ་
དང་ཕྲ་བའོ། །དེ་ལ་ཕྲ་མོ་ནི་སྤྱིའི་མཚན་ཉིད་ཀྱི་སྒོ་ནས་ཆོས་ལ་བདག་
མེད་པ་དང་། རང་གི་མཚན་ཉིད་ཀྱི་སྒོ་ནས་ཤེས་པར་དཀའ་བ་ཉིད་
ཀྱིས་ཀུན་གཞིའི་རྣམ་པར་ཤེས་པའོ། །རགས་པ་ནི་སྤྱིའི་མཚན་ཉིད་ཀྱི་
སྒོ་ནས་གང་ཟག་ལ་བདག་མེད་པ་དང་། རང་གི་མཚན་ཉིད་ཀྱི་སྒོ་
ནས་གཟུགས་ལ་སོགས་པའོ། །དེ་ལ་ཉན་ཐོས་རྣམས་ནི་སྤྱིའི་མཚན་
ཉིད་དང་རང་གི་མཚན་ཉིད་རགས་པ་ཁོ་ན་ལ་ཐོས་པ་དང་བསམ་་་་་
.266.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པས་གོམས་པར་བྱས་པས་གོ་རིམ་བཞིན་དུ་འཕགས་པའི་མཉམ
བཞག་དང་དེའི་རྗེས་ལ་ཐོབ་པའི་ཡེ་ཤེས་ཀྱིས་མངོན་སུམ་དུ་བྱ་བར་་
ནུས་པས་དེའི་ཕྱིར་དེ་དག་ལ་ཤེས་བྱ་རགས་པ་ཁོ་ན་བསྟན་གྱི་ཕྲ་བ་་་
ནི་མ་ཡིན་ནོ། །ཅིའི་ཕྱིར་ཞེ་ན། དེ་དག་ནི་ཤེས་བྱ་ཤེས་པ་ལ་གཙོ་བོར་
ཞུགས་པ་མ་ཡིན་གྱི་མྱ་ངན་ལས་འདས་པ་མངོན་དུ་བྱ་བ་ལ་གཙོ་
བོར་ཞུགས་པའི་ཕྱིར་དང་། བློ་མི་གསལ་བས་ཤེས་བྱ་ཕྲ་མོ་རྟོགས་
པར་(༡༡༡ན) མི་ནུས་ཀྱི་རགས་པ་ཙམ་ཤེས་པར་ནུས་ལ་དེ་ཙམ་་་་
གྱིས་ཀྱང་རང་གི་རྣམ་པར་གྲོལ་བ་འགྲུབ་པའི་ཕྱིར་རོ། །བྱང་ཆུབ་
སེམས་དཔའ་རྣམས་ནི་ཤེས་བྱ་ཐམས་ཅད་ཤེས་པར་བྱ་བ་ལ་ཞུགས་་་
པ་ཡིན་ལ། གང་གི་ཚེ་ཀུན་གཞིའི་རྣམ་པར་ཤེས་པ་བསྟན་པ་མེད་
པར་ཡང་འདི་ཤེས་བྱའི་གནས་སུ་གྱུར་པ་ཉིད་ཀྱིས་ཤེས་བྱའི་མཚན་་་
ཉིད་ངོ་བོ་ཉིད་གསུམ་ལ་སོགས་པ་བདེ་བླག་ཏུ་ཁོང་དུ་ཆུད་པར་མི་་་་
འགྱུར་ལ། དེ་དག་ཐོས་བསམ་གྱིས་ཁོང་དུ་ཆུད་ཅིང་སྒོམ་བྱུང་གིས་
གོམས་པར་མ་བྱས་པར་ཡང་ཐམས་ཅད་མཁྱེན་པའི་ཡེ་ཤེས་ཐོབ་
པར་སླ་བ་མ་ཡིན་པས་དེའི་ཕྱིར་དེ་དག་ཁོ་ན་ལ་ཀུན་གཞིའི་རྣམ་
པར་ཤེས་པ་བསྟན་པ་ཡིན་ནོ། །ཐེག་པ་ཆེན་པོ་ལ་གྲགས་པའི་རྣམ་
གྲངས་བཤད་ཟིན་ཏོ།་
ཉན་ཐོས་ཀྱི་ཐེག་པར་གྲགས་པའི་རྣམ་གྲངས་བསྟན་པར་བྱ་སྟེ་་་་་
འདི་ལྟར། གཅིག་ལ་འཕྲོས་པའི་ལུང་དེ་བཞིན་གཤེགས་པ་འབྱུང་
བའི་ཕན་ཡོན་རྣམ་པ་བཞིའི་མདོ་ལས་སྐྱེ་རྒུ་ཀུན་གཞི་ལ་ཀུན་ཏུ་
དགའ་བ། ཀུན་གཞི་ལ་དགའ་བ། ཀུན་གཞི་ལ་ཡང་དག་པར་འབྱུང་
•267.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ༑ ཀུན་ཤེས་ལ་མངོན་པར་དགའ་བ་ཅན་དག་ལ་ཀུན་གཞི་སྤང་བའི་
ཕྱིར་ཆོས་བསྟན་ན་ཉན་འདོད་ལ་རྣ་བ་གཏོད་དེ་ཀུན་ཤེས་པར་བྱེད་
པར་སེམས་ཉེ་བར་འཇོག་ཅིང་ཆོས་ཀྱི་རྗེས་སུ་མཐུན་པའི་ཆོས་སྒྲུབ་་་
སྟེ་དེ་བཞིན་གཤེགས་པ་འཇིག་རྟེན་དུ་བྱུང་ན་ངོ་མཚར་རྨད་དུ་བྱུང་་
བའི་ཆོས་འདི་ཡང་འཇིག་རྟེན་དུ་འབྱུང་ངོ་། །ཞེས་ཇི་སྐད་དུ་
གསུངས་པ་ལྟ་བུ་སྟེ། རྣམ་གྲངས་འདིས་ཀྱང་ཀུན་གཞིའི་རྣམ་པར
ཤེས་པ་བསྟན་པ་ཡིན་ཏེ། དེ་ལས་གཞན་སྐྱེ་རྒུ་ཐམས་ཅད་དགའ་ཞིང་
ཉེ་བར་སྦྱོར་བའི་གཞི་མེད་པའི་ཕྱིར་རོ། །དགེ་འདུན་ཕལ་ཆེན་པའི་
ལུང་ལས་ཀྱང་རྩ་བའི་རྣམ་པར་ཤེས་པ་ཞེས་འབྱུང་སྟེ། རྣམ་གྲངས་
དེས་ཀྱང་དེ་བསྟན་པ་ཡིན་ཏེ། འདི་ལས་འཇུག་པའི་རྣམ་ཤེས་རྣམས་
རྐྱེན་ཇི་ལྟ་བ་བཞིན་དུ་འབྱུང་བས་ཤིང་ལྗོན་པའི་རྩ་བ་ལྟར་རྩ་བའི་་་་་
རྣམ་ཤེས་སུ་འཐད་པའི་ཕྱིར་རོ། །ས་སྟོན་སྡེ་པའི་ལུང་ལས་ཀྱང་།
འཁོར་བ་ཇི་སྲིད་པའི་ཕུང་པོ་ཞེས་( ༡༡༡བ)འབྱུང་སྟེ། རྣམ་གྲངས་
དེས་ཀྱང་དེ་བསྟན་པ་ཡིན་ཏེ། ལ་ལར་གཟུགས་དང་སེམས་རྒྱུན་ཆད་
པར་སྣང་ཡང་ཀུན་གཞིའི་རྣམ་ཤེས་རྒྱུན་མི་ཆད་པས་དེ་ཉིད་འཁོར་་་
བ་ཇི་སྲིད་པའི་ཕུང་པོར་འཐད་པའི་ཕྱིར་རོ། །འཕགས་པ་གནས་
བརྟན་པ་རྣམས་ཀྱིས་ལུས་%ལས་ཀྱང་། སྲིད་པའི་ཡན་ལག་ལྟ་བ་
དང་༑ཤེས་པ་དང་ནི་གཏོད་པ་དང་། །གཡོ་བ་དང་ནི་རྟོགས་པ་དང་།།
བདུན་པ་འཇུག་པར་བྱེད་པ་ཡིན། །ཞེས་འབྱུང་སྟེ། དེ་ལ་སྲིད་པའི་
ཡན་ལག་ནི་ཀུན་གཞི་ལས་གཞན་དུ་མི་འཐད་དེ། དེ་ལས་གཞན་
ལུང་།
•268•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བདག་གིས་ལུས་ལེན་པ་སོགས་བྱེད་དབང་མི་ནུས་པའི་ཕྱིར་རོ། །ལྟ་
བ་ལ་སོགས་པ་ནི་འཇུག་པའི་རྣམ་པར་ཤེས་པ་དྲུག་དང་ཅིའི་ཆ
རིགས་པར་སྦྱར་རོ། །ཐེག་པ་ཆེ་ཆུང་གཉིས་ཀ་ལ་གྲགས་པ་ནི་འཁོར་
འདས་ཀུན་གྱི་གཞི་བྱེད་པས་ཀུན་གཞི་ཞེས་བྱ་བ་ཡིན་ནོ། །རང་གི་
མཚན་ཉིད་རྣམ་པར་བཞག་པ་ལ་དངོས་དང་ཞར་ལ་འོངས་པ་་་་་
གཉིས་ལས། དང་པོ་ནི། ཐེག་པ་ཆེན་པོའི་བསྡུས་པ་ལས། འདིའི་
མཚན་ཉིད་རྣམ་པར་བཞག་པ་ཇི་ལྟར་བལྟ་ཞེ་ན། དེ་ནི་མདོར་བསྡུས་
ན་རྣམ་པ་གསུམ་སྟེ། རང་གི་མཚན་ཉིད་རྣམ་པར་བཞག་པ་དང་། རྒྱུ་
ཉིད་དུ་རྣམ་པར་བཞག་པ་དང་། འབྲས་བུ་ཉིད་རྣམ་པར་བཞག་
པའོ༑ །དེ་ལ་ཀུན་གཞིའི་རྣམ་པར་ཤེས་པའི་རང་གི་མཚན་ཉིད་ནི་
གང་ཀུན་ནས་ཉོན་མོངས་པའི་ཆོས་ཐམས་ཅད་ཀྱི་བག་ཆགས་ལ་་
བརྟེན་ནས་ས་བོན་ཡོངས་སུ་འཛིན་པ་དང་ལྡན་པས་དེ་སྐྱེ་བའི་རྒྱུ་་་་་
མཚན་ཉིད་དོ། །དེ་ལ་རྒྱུ་ཉིད་ཀྱི་མཚན་ཉིད་ནི་དེ་ལྟར་ཀུན་གཞིའི་
རྣམ་པར་ཤེས་པ་ས་བོན་ཐམས་ཅད་པ་དེ་ཀུན་ནས་ཉོན་མོངས་པའི་
ཆོས་དེ་དག་ཉིད་ཀྱི་རྒྱུ་ཉིད་དུ་དུས་ཐམས་ཅད་དུ་ཉེ་བར་ལེན་པ་་་་་་་
ཡིན་ནོ། །དེ་ལ་འབྲས་བུ་ཉིད་དུ་རྣམ་པར་བཞག་པ་ནི་ཀུན་གཞིའི་
རྣམ་པར་ཤེས་པ་ཀུན་ནས་ཉོན་མོངས་པའི་ཆོས་དེ་དག་ཉིད་ཀྱི་ཐོག་་
མ་མེད་པའི་དུས་ཀྱི་བག་ཆགས་ལ་བརྟེན་ནས་འབྱུང་བའོ། ཞེས་
གསུངས་པ་ལ་དང་པོས་ནི་ས་བོན་དང་རྣམ་སྨིན་གྱི་ཆ་གཉིས་སུ་མ་་་
ཕྱེ་བར་( ༡༡༢ན)ཀུན་གཞི་སྤྱིའི་རང་བཞིན་རྣམ་པར་བཞག་པ་་་་་་
Qཅི།
•269.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ། །གཉིས་པས་ནི་ས་བོན་གྱི་ཆའི་མཚན་ཉིད་དོ།།གསུམ་པས་
རྣམ་སྨིན་གྱི་ཆའི་མཚན་ཉིད་རྣམ་པར་བཞག་པ་ཡིན་ནོ། །དེ་ལ་ཀུན་
གཞིའི་རྣམ་པར་ཤེས་པ་འདིའི་རྒྱུ་ནི་ཅི། ངོ་བོ་ནི་གང༌། དམིགས་པ་
དང་རྣམ་པ་ནི་ཅི་འདྲ་ཞེ་ན། ཀུན་གཞི་ནི་གཉིས་ཏེ་རྣམ་པར་སྨིན་
པའི་རང་བཞིན་དང་ས་བོན་གྱི་རང་བཞིན་ནོ། །རྣམ་པར་སྨིན་པའི་
རང་བཞིན་གྱི་ཀུན་གཞིའི་རྒྱུ་ནི་ཀུན་ནས་ཉོན་མོངས་པ་ཆོས་་་་་་་་་
ཐམས་ཅད་ཀྱི་བག་ཆགས་ཡིན་ནོ།།བག་ཆགས་དེ་ཡང་རྣམ་པ་གསུམ་
སྟེ༑ མངོན་པར་བརྗོད་པའི་བག་ཆགས་དང༌། སྲིད་པ་ཡན་ལག་གི་
བག་ཆགས་དང་། བདག་ཏུ་ལྟ་བའི་བག་ཆགས་སོ། །དེ་ལ་བག་ཆགས་
དང་པོ་ནི་འདིའི་རྒྱུའི་རྐྱེན་ཡིན་ཏེ་ཀུན་གཞིའི་རྣམ་ཤེས་ཀྱི་ངོ་བོ་་་་་་་
་པོའི་
མངོན་པར་འགྲུབ་པའི་རྒྱུ་ཡིན་པའི་ཕྱིར་རོ། །གཉིས་པ་ནི་བདག
རྐྱེན་ཡིན་ཏེ་ཀུན་གཞི་དེ་བདེ་འགྲོའམ་ངན་འགྲོར་འགྱུར་བའི་རྒྱུ་་་་
ཡིན་པའི་ཕྱིར་རོ། །གསུམ་པ་ཡང་བདག་པོའི་རྐྱེན་ཡིན་ཏེ་དེ་ཉིད
བདག་དང་གཞན་དུ་འབྱེད་པའི་རྒྱུ་ཡིན་པའི་ཕྱིར་རོ། །ས་བོན་གྱི་
རང་བཞིན་གྱི་ཀུན་གཞིའི་རྒྱུ་ནི་ཀུན་ནས་ཉོན་མོངས་པའི་ཆོས་དགེ་་་
བ་དང་ཉོན་མོངས་ཅན་དང་མ་བསྒྲིབས་ལ་ལུང་དུ་མ་བསྟན་པ་
རྣམས་ཡིན་ཏེ་རྣམ་སྨིན་གྱི་རང་བཞིན་འདི་རྣམས་རྒྱུད་གཅིག་ལ་སྐྱེ་་་
འགག་ལྷན་ཅིག་ཏུ་བྱས་པ་ལས་འདི་འབྱུང་བ་ཡིན་པའི་ཕྱིར་རོ། །
དེའི་ཕྱིར་ཐེག་བསྡུས་ལས་ཀྱང་། ཇི་ལྟར་ཀུན་གཞིའི་རྣམ་པར་ཤེས་པ་
ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུ་ཡིན་པ་དེ་ལྟར། ཀུན་ནས་
ཉོན་མོངས་པའི་ཆོས་རྣམས་ཀྱང་ཀུན་གཞི་རྣམ་པར་ཤེས་པའི་རྒྱུའི
·270.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྐྱེན་ཏུ་རྣམ་པར་བཞག་སྟེ་རྒྱུའི་རྐྱེན་གཞན་མི་དམིགས་པའི་ཕྱིར་རོ། །
ཞེས་གསུངས་པ་ཡིན་ནོ། །དེ་ལ་རྣམ་པར་སྨིན་པའི་རང་བཞིན་གྱི་
ཀུན་གཞིའི་ངོ་བོ་ནི་ཤེས་རིག་གི་རང་བཞིན་ཡིན་པས་དམིགས་པ་་་་་་
དང་རྣམ་པ་དང་ལྡན་པ་ལུས་ལེན་པ་དང་གནས་པའི་བྱ་བ་བྱེད་པ་་་་
ཀུན་ནས་ཉོན་མོངས་པའི་ཆོས་ཐམས་ཅད་ཀྱི་བག་ཆགས་བསྒོ་བའི་་་་
རྟེན་དུ་( ༡༡༢ བ)གྱུར་པ་དགེ་བའམ་ཉོན་མོངས་པ་ཅན་གྱི་སེམས་་
ལས་བྱུང་བ་གཞན་རྣམས་དང་མཚུངས་པར་མི་ལྡན་པས་མ་བསྒྲིབས་
ལ་ལུང་དུ་མ་བསྟན་པ་ཤིན་ཏུ་མི་གསལ་བའི་དམིགས་རྣམ་ཅན་ཡིན་་
པས་ཚོར་བ་བཏང་སྙོམས་ཁོ་ན་ཅན། ད་ལྟར་གྱི་ཀུན་ནས་ཉོན་མོངས་
པའི་ཆོས་རྣམས་ཀྱི་བདག་པོའི་རྐྱེན་དུ་གྱུར་པ། རྟེན་ཁོག་པ་ཐམས་
ཅད་ལ་ཁྱབ་པ་ཡིན་ནོ། །ས་བོན་གྱི་རང་བཞིན་གྱི་ཀུན་གཞི་ནི་ནུས་པ་
ཙམ་གྱི་ངོ་བོར་གནས་ཀྱི་ཤེས་རིག་གི་རྫས་སུ་མ་གྲུབ་པས་དམིགས་པ་
དང་རྣམ་པ་མེད་པ་རྣམ་སྨིན་གྱི་ཆ་ལས་རྫས་དེ་ཉིད་དང་གཞན་དུ་་་་
བརྗོད་པར་བྱ་བ་མ་ཡིན་པ་ཀུན་ནས་ཉོན་མོངས་པའི་ཆོས་རྣམས་ཀྱི་་
རྒྱུའི་རྐྱེན་བྱེད་པའི་རང་བཞིན་ཅན་ཡིན་ནོ། །དེ་བས་ན་འདི་གཉིས་
ཀྱི་རྫས་སོ་སོར་དམིགས་སུ་མེད་ཀྱང་མཚན་ཉིད་ཤིན་ཏུ་ཐ་དད་པ་ཁོ་
ན་ཡིན་པས་དེའི་ཕྱིར་སྔར་བས་བདག་གིས་འདི་གཉིས་ངོ་བོ་གཅིག་་་
ལ་ལྡོག་པ་ཐ་དད་པར་བཤད་པ་གང་ཡིན་པ་དེ་དག་ནི་ལེགས་པར་་་་
བཤད་པ་མ་ཡིན་པར་ཁོང་དུ་ཆུད་པར་བྱའོ། །དེ་ལ་དང་པོ་ནི་འདི་
བྱིས་པ་རྣམས་ཀྱི་བདག་ཏུ་སྦྱོར་བའི་གཞི་ཡིན་པའི་ཕྱིར་ཀུན་གཞི་
ཡང་ཡིན་ལ། དམིགས་རྣམ་འཛིན་པས་རྣམ་པར་ཤེས་པ་ཡང་ཡིན་ལ།
·271·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལས་ཀྱི་བག་ཆགས་ཡོངས་སུ་སྨིན་པའི་ངོ་བོར་གྱུར་པའི་ཕྱིར་རྣམ་་་་་་
པར་སྨིན་པ་ཡང་ཡིན་ནོ།།དེའི་ཕྱིར་དེ་ལ་ཀུན་གཞི་ཞེས་ཀྱང་བྱ།ཀུན་
གཞིའི་རྣམ་ཤེས་དང་རྣམ་པར་སྨིན་པའི་རྣམ་ཤེས་ཞེས་ཀྱང་བྱའོ། །ཕྱི་
མ་ནི་འདིར་ཀུན་ནས་ཉོན་མོངས་པའི་ཆོས་རྣམས་འབྲས་བུའི་དངོས་
པོའམ་འདི་ཡང་དེ་དག་ལ་རྒྱུའི་དངོས་པོར་སྦྱོར་ཞིང་འདུ་བས་ཀུན་
གཞི་ཉིད་ཡིན་གྱི་ཤེས་རིག་མ་ཡིན་པས་ཀུན་གཞིའི་རྣམ་ཤེས་དང་་་་་
རྣམ་པར་སྨིན་པའི་རྣམ་ཤེས་ནི་མ་ཡིན་ནོ། །ཡང་ཀུན་གཞིའི་རྣམ་
པར་ཤེས་པ་གང་ཡིན་པ་རྣམ་པར་སྨིན་པའི་རྣམ་ཤེས་ཀྱང་དེ་ཡིན
ནམ་ཞེ་ན།·ཚིག་སྔ་མ་དང་སྦྱར་ཏེ་སོ་སོ་སྐྱེ་བོ་དང་ཐེག་དམན་སློབ་པ་
དང་ས་བདུན་པ་མན་ཆད་ཀྱི་རྣམ་པར་སྨིན་པའི་རྣམ་ཤེས་རྣམས་ཁོ་་
ན་ཀུན་གཞིའི་རྣམ་ཤེས་( ༡༡༣ན)ཡིན་པའི་ཕྱིར་རོ། །རྣམ་པར་
སྨིན་པའི་རྣམ་ཤེས་ཡིན་ལ་ཀུན་གཞིའི་རྣམ་ཤེས་མ་ཡིན་པ་ཡོད་དེ།
ཕུང་པོ་ལྷག་མ་དང་བཅས་པའི་གནས་སྐབས་དང་ས་བརྒྱད་པ་ནས་་་
རྡོ་རྗེ་ལྟ་བུའི་བར་གྱི་རྣམ་པར་སྨིན་པའི་རྣམ་ཤེས་ནི་ཀུན་གཞི་མ་་
ཡིན་ཏེ། ཀུན་ནས་ཉོན་མོངས་པའི་ས་བོན་མ་ལུས་པ་བཅོམ་པས་དེ་
དག་གི་རྒྱུ་མི་བྱེད་པའི་ཕྱིར་དང༌། ཉོན་མོངས་པ་ཅན་གྱི་ཡིད་སྤངས་
•པས་བདག་ཏུ་སྦྱོར་བའི་གཞི་མི་བྱེད་པའི་ཕྱིར་རོ། །དེ་དག་ལ་ཡང
རྣམ་པར་སྨིན་པའི་རྣམ་ཤེས་ཙམ་ཞིག་ཡོད་དེ། ཉན་ཐོས་དང་རང་
སངས་རྒྱས་ནི་ཕུང་པོ་ལྷག་མ་མེད་པའི་མྱ་ངན་ལས་འདས་པ་མ་ཐོབ་
བར་དུ་རྒྱུན་མི་ཆད་པའི་ཕྱིར་དང་། བྱང་ཆུབ་སེམས་དཔའ་རྣམས་ཀྱི་
ཡང་ཇི་སྲིད་ཤེས་སྒྲིབ་ཀྱི་ས་བོན་མ་ལུས་པ་མ་སྤངས་པ་དེ་སྲིད་དུ་མེ་་
•272.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལོང་ལྟ་བུའི་ཡེ་ཤེས་གནས་གྱུར་པ་མི་ཐོབ་པའི་ཕྱིར་རོ། །རྣམ་པར་
སྨིན་པའི་རང་བཞིན་གྱི་ཀུན་གཞིའི་རྣམ་པར་ཤེས་པའི་དམིགས་པ་་་་་
དེ་ཡང་གཟུགས་ཅན་གྱི་ཁམས་ན་ནི་གཉིས་ལ་འཇུག་སྟེ་འདི་ལྟར།
ནང་ལེན་པའི་རྣམ་པར་རིག་པ་དང་། ཕྱི་སྣོད་ཀྱི་རྣམ་པར་རིག་པའོ། །
དང་པོ་ལ་ཡང་ཀུན་བཏགས་ལ་ཞེན་པའི་བག་ཆགས་དང་། གནས་
དང་བཅས་པའི་དབང་པོ་གཟུགས་ཅན་གཉིས་ཡིན་ལ། དེ་ལ་དང་པོ་
ནི་འདིས་དབང་པོ་དང་བཅས་པའི་གཟུགས་ལེན་པར་བྱེད་པས་ལེན་
པ་ཞེས་བྱ་ལ། གཉིས་པ་ནི་བླང་བར་བྱ་བ་ཡིན་པས་ལེན་པ་ཡིན་ནོ། །
སྣོད་ཀྱི་རྣམ་རིག་ནི་རི་རབ་ཁང་ཁྱིམ་ལ་སོགས་པ་ཕྱི་རོལ་ན་དབང་་་་
པོས་མ་བསྡུས་པར་སྣང་བ་གང་ཡིན་པ་འདི་དག་ཡིན་ནོ། །ཅིའི་ཕྱིར་
གསུམ་པོ་འདི་དག་ཀུན་གཞིའི་དམིགས་པ་ཡིན་ཞེ་ན་འདི་ལྟར། ཀུན་
བཏགས་པའི་ངོ་བོ་ལ་མངོན་པར་ཞེན་པའི་བག་ཆགས་ཀྱི་རྒྱུའི་རྐྱེན་་་
བྱས་པ་ལས་རྣམ་པར་སྨིན་པའི་རྣམ་པར་ཤེས་པ་རང་དང་གཞན་གྱི་་
རི་
རྒྱུར་གཏོགས་པའི་མིག་ལ་སོགས་པའི་དབང་པོར་སྣང་བ་དང་།
རབ་ཁང་ཁྱིམ་ལ་སོགས་པ་( ༡༡༣བ) ཕྱི་རོལ་སྣོད་ཀྱི་རྣམ་པར་སྣང་
བ་སྐྱེ་བའི་ཕྱིར་རོ། །།དེ་བས་ཀུན་བཏགས་པ་ལ་ཞེན་པའི་སྤྲོས་པའི་
བག་ཆགས་ནི་རྣམ་པར་སྨིན་པའི་རྣམ་པར་ཤེས་པ་དོན་དང་སེམས་་་
ཅན་དུ་སྣང་བའི་དམིགས་པ་དང་ལྡན་པར་སྐྱེད་བྱེད་ཡིན་པས་དེའི་་་
ཕྱིར་དེའི་དམིགས་པར་བཞག་སྟེ། དཔེར་ན་མདོ་སྡེ་པ་དག་གཟུགས་
སྒྲ་ལ་སོགས་པའི་དོན་རྣམས་དབང་པོའི་ཤེས་པ་ལ་དངོས་སུ་མི་སྣང་་
ཡང་དེ་དག་གིས་ཤེས་པ་གཟུང་བའི་རྣམ་ལྡན་དུ་བསྐྱེད་པར་བྱེད་་་་
•273.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པས་དེའི་དམིགས་པར་འཇོག་པ་བཞིན་ནོ། །དབང་པོ་གཟུགས་ཅན་
རྟེན་དང་བཅས་པ་དང་ཕྱི་རོལ་གྱི་སྣོད་རྣམས་ནི་རྣམ་པར་སྨིན་པའི་་
རྣམ་ཤེས་ཀྱིས་གཟུང་བར་བྱ་བ་ཡིན་པས་དེའི་ཕྱིར་དམིགས་པ་ཡིན་་་
ནོ༑།མིང་གཞིའི་ཕུང་པོ་གཞན་རྣམས་ནི་ཀུན་གཞིའི་གཟུང་ཆ་མ་ཡིན་
ལ༑ དེའི་ཕྱིར་དེ་དག་དེའི་དམིགས་པར་མི་བཞག་གོ །གཟུགས་མེད་
པའི་ཁམས་ན་ནི་ཀུན་བཏགས་པའི་བག་ཆགས་ཁོ་ན་དམིགས་པ་་་་་་་
ཡིན་ཏེ་འདི་ལྟར་ཀུན་བཏགས་པའི་བག་ཆགས་ཀྱི་རྒྱུའི་རྐྱེན་དང
ནམ་མཁའ་མཐའ་ཡས་སྐྱེ་མཆེད་ལ་སོགས་པའི་སྙོམས་འཇུག་གིས་
སྒྲུབ་པའི་མི་གཡོ་བའི་ལས་ཀྱི་བདག་པོའི་རྐྱེན་ལས་གཟུགས་མེད་
བཞིར་སྐྱེས་པའི་རྣམ་པར་སྨིན་པའི་རྣམ་ཤེས་རྣམས་དང་པོ་གཉིས་་་་
སུ་ནི་གཟུང་བྱ་ཚད་མེད་པའི་དམིགས་པ་ཅན་དང་། ཕྱི་མ་གཉིས་སུ་
གཟུང་ཆ་ཕྲ་བ་དང་ཤིན་ཏུ་ཆ་ཕྲ་བའི་དམིགས་པ་ཅན་དུ་སྐྱེ་བའི
ཕྱིར་རོ། །།ཅིའི་ཕྱིར་འདི་དག་ལ་ཡང་ནང་གི་དབང་པོ་དག་དང་ཕྱི་
རོལ་གྱི་སྣོད་དག་མི་སྣང་ཞེ་ན། ཅི་སྟེ་འདི་དག་ཀྱང་མིག་གཟུགས་
ཞེས་པ་ལ་སོགས་ཕྱི་དང་ནང་གི་གཟུགས་ཅན་གྱི་དངོས་པོ་མངོན་་་་་་
པར་བརྗོད་པའི་སྤྲོས་པའི་བག་ཆགས་ཀྱི་རྒྱུའི་རྐྱེན་ལས་བྱུང་ན་དེའི
ཚེ་འདི་དག་ལ་ཡང་ཕྱི་དང་ནང་གི་གཟུགས་རྣམས་སྣང་བར་འགྱུར་་་
ཞིང་༑ གཟུགས་མེད་པའི་ཁམས་སུ་ཡང་མི་འགྱུར་ཏེ། ཀུན་གཞི་ལ་ཕྱི་
ནང་གི་གཟུགས་སུ་སྣང་བ་ཡོད་པའི་ཕྱིར་རོ། །དེ་བས་ན་གཟུགས་
མེད་པའི་རྣམ་པར་སྨིན་པའི་རྣམ་ཤེས་འདི་( ༡༡༤ན) དག་ནི
གཟུགས་ཅན་གྱི་མངོན་པར་བརྗོད་པའི་བག་ཆགས་ལས་བྱུང་བ་མ་་་་
274·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་གྱི་འོན་ཀྱང་ནམ་མཁའ་ལ་སོགས་པ་གཟུགས་ཅན་མ་ཡིན་པའི་་་་
མངོན་པར་བརྗོད་པའི་བག་ཆགས་ཀྱི་རྒྱུའི་རྐྱེན་དང་། སྔོན་ནམ་
མཁའ་མཐའ་ཡས་སོ་ཞེས་བྱ་བ་ལ་སོགས་པའི་གཟུགས་ཅན་མ་ཡིན་་་
པ་ལ་དམིགས་པའི་སྙོམས་འཇུག་གི་བདག་པོའི་རྐྱེན་ལས་གཟུགས་་་་་
ཅན་མ་ཡིན་པ་ཁོ་ནའི་དམིགས་པ་ཅན་དུ་སྐྱེ་བ་ཡིན་ནོ། །གང་གི་ཚེ་
གཟུགས་མེད་པ་ནས་གཟུགས་ཅན་གྱི་ཁམས་སུ་འཆི་འཕོ་བ་དེའི་ཚེ་་་
རྣམ་པར་སྨིན་པའི་རྣམ་ཤེས་དེ་ཉིད་ལ་ནུས་པའི་ངོ་བོར་ཡོད་པའི
གཟུགས་ཅན་གྱི་སྤྲོས་པའི་བག་ཆགས་ཀྱི་ནུས་པ་ཡོངས་སུ་བརྟས་
དེའི་རྒྱུའི་རྐྱེན་ལས་ཕྱི་དང་ནང་གི་གཟུགས་སུ་སྣང་བའི་རྣམ་པར་་་་་་
སྨིན་པའི་རྣམ་པར་ཤེས་པ་གཞན་མཚམས་སྦྱོར་བ་ཡིན་ནོ། །དམིགས་
པ་དེ་དག་ལ་སྣང་བ་ཇི་ལྟ་བུས་འཇུག་ཅེ་ན། ཇི་སྲིད་འཚོའི་བར་དུ་
ཤིན་ཏུ་མི་གསལ་བ་རྒྱུན་མི་ཆད་པར་རོ་གཅིག་པ་ཉིད་དུ་འཇུག་པ་་་་
ཡིན་ནོ།།ཅིའི་ཕྱིར་ཤིན་ཏུ་མི་གསལ་ཅེ་ན། ཇི་ལྟར་མིག་གི་རྣམ་པར་
ཤེས་པ་གཟུགས་ལ་དམིགས་པ་སོགས་མྱོང་བའི་སྟོབས་ཀྱི་ངེས་པ
བཞིན་དུ།། རྣམ་པར་སྨིན་པའི་རྣམ་པར་ཤེས་པ་འདིས་ནི་ཇི་སྐད་
བཤད་པའི་མཚན་ཉིད་ཀྱི་ནང་གི་ལེན་པ་དང་ཕྱིའི་སྣོད་དག་ལ
དམིགས་སོ་ཞེས་བྱ་བ་འདི་ནི་མྱོང་སྟོབས་ཀྱིས་ཡོངས་སུ་བཅད་པར་་
མི་ནུས་ཀྱི། གཞན་དུ་ན་འདིའི་དམིགས་པ་ནི་འདི་དག་ལས་གཞན་དུ་
པ་འཐད་པ་མ་ཡིན་ནོ་ཞེས་ལུང་དང་རིགས་པས་རྣམ་པར་བཞག་པ
ཙམ་དུ་ཟད་པའི་ཕྱིར་རོ། །ཅིའི་ཕྱིར་རོ་གཅིག་པ་ཉིད་དུ་འཇུག་ཅེ་ན།
སྐྱེ་གནས་སུ་ཉིང་མཚམས་སྦྱོར་བའི་སྐད་ཅིག་དང་པོ་དེ་ཉིད་ཀྱི་
·275.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་པ་དང་རྣམ་པ་ཅི་འདྲ་བ་དེ་འདྲ་བ་ཁོ་ནར་ཇི་སྲིད་འཚོའི་
བར་དུ་འཇུག་པར་འགྱུར་གྱི་དེ་ལས་དམིགས་པ་དང་རྣམ་པ་གཞན་་་་
དུ་སྐད་ཅིག་ཀྱང་མི་འགྱུར་བས་དེའི་ཕྱིར་དམིགས་པ་རྣམ་པ་རོ་་་་་་་་
གཅིག་ཏུ་འཇུག་པ་ཞེས་བྱའོ། །དེའི་ཕྱིར་( ༡༡༤བ)དམིགས་པ་དང་
རྣམ་པ་ཡོངས་སུ་མ་ཆད་པ་ཞེས་ཀྱང་བྱའོ། །ཡང་ན་འདིའི་དམིགས་
པ་རིས་སུ་མ་ཆད་པ་ཡིན་ཏེ་སྐད་ཅིག་རེ་རེ་ཕྱི་ནང་གི་དོན་ཀུན་ལ་་་་་
རྟག་ཏུ་དམིགས་པའི་ཕྱིར་རོ། །དེའི་ཕྱིར་འདི་ནི་དམིགས་པ་དང་རྣམ་
པ་ཡོངས་སུ་མ་ཆད་པ་ཞེས་བྱའོ། །འདིའི་དམིགས་པ་དང་རྣམ་པའི་
འཇུག་ཚུལ་རྒྱས་པར་ནི་རྣམ་པར་གཏན་ལ་དབབ་པ་བསྡུ་བ་ལས་་་་་་
གསུངས་ཏེ་ཇི་སྐད་དུ། དེ་ལ་དམིགས་པས་འཇུག་པ་རྣམ་པར་བཞག་
པ་གང་ཞེ་ན། མདོར་བསྡུ་ན་ཀུན་གཞིའི་རྣམ་པར་ཤེས་པ་ནི་དམིགས་
པ་རྣམ་པ་གཉིས་ཀྱིས་འཇུག་སྟེ། ནང་གི་ལེན་པ་རྣམ་པར་རིག་པ་
དང་༑ཕྱི་རོལ་གྱི་སྣོད་རྣམ་པ་ཡོངས་སུ་མ་ཆད་པ་རྣམ་པར་རིག་པའོ།།
དེ་ལ་ནང་གི་ལེན་པ་ནི་ཀུན་བཏགས་པའི་ངོ་བོ་ཉིད་ལ་མངོན་པར་་
ཞེན་པའི་བག་ཆགས་དང་། རྟེན་དང་བཅས་པའི་དབང་པོའི་
གཟུགས་སོ། །དེ་ཡང་གཟུགས་ཅན་གྱི་ཁམས་ནའོ། །གཟུགས་ཅན་མ་
ཡིན་པ་ན་ནི་བག་ཆགས་ལེན་པ་ཁོ་ནར་ཟད་དེ་དེ་ལ་ཕྱི་རོལ་གྱི་སྣོད་་
རྣམ་པ་ཡོངས་སུ་མ་ཆད་པ་རྣམ་པར་རིག་པའི་ཀུན་གཞི་རྣམ་པར་
ཤེས་པ་ནི་ལེན་པའི་དམིགས་པ་གང་ཡིན་པ་དེ་ཉིད་ལ་བརྟེན་ནས་་་་་
རྟག་ཏུ་རྒྱུན་མི་ཆད་པར་འཇིག་རྟེན་དང་སྣོད་ཀྱི་རྒྱུན་རྣམ་པར་རིག་་
པ་སྟེ་འདི་ལྟར། དཔེར་ན་མར་མེ་འབར་བ་ནི་སྙིང་པོ་དང་སྣུམ་གྱི་
•276.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྒྱུས་ནི་ནང་དུ་འཇུག་པར་འགྱུར་ལ་ཕྱི་རོལ་ཏུ་ནི་འོད་འབྱུང་བར་་་་་་
བྱེད་པ་བཞིན་དུ་ནང་གི་ལེན་པའི་དམིགས་པ་དང་ཕྱི་རོལ་གྱི་
དམིགས་པ་འདི་ལ་ཡང་ཀུན་གཞིའི་རྣམ་པར་ཤེས་པའི་ཚུལ་འདི་་་
དང་འདྲ་བར་བལྟ་བར་བྱའོ། །དམིགས་པ་དེ་ནི་འཇིག་རྟེན་གྱི་མཁས་
པ་དག་གིས་ཀྱང་ཡོངས་སུ་དཔྱད་པར་དཀའ་བའི་ཕྱིར་ཕྲ་བ་ཡིན་ནོ།།
དམིགས་པ་དེ་ནི་རྟག་ཏུ་ཡོད་པ་ཡིན་ཏེ་ལན་འགའ་གཞན་དུ་འགྱུར་་
བ་མ་ཡིན་ནོ། །འོན་ཀྱང་དང་པོའི་སྐད་ཅིག་ལ་བརྟེན་ནས་ཇི་སྲིད་
འཚོའི་བར་དུ་རྣམ་པར་རིག་པ་རོ་གཅིག་པར་འཇུག་པར་འགྱུར་རོ། །
ཀུན་གཞིའི་རྣམ་པར་ཤེས་པ་དེ་ནི་དམིགས་པ་ལ་( ༡༡༥ན) སྐད
ཅིག་མ་ཡིན་པར་བལྟ་བར་བྱ་སྟེ། སྐད་ཅིག་མའི་རྒྱུན་གྱིས་འཇུག་པ་
ཡིན་གྱི་གཅིག་པ་ཉིད་ནི་མ་ཡིན་ནོ། །ཀུན་གཞིའི་རྣམ་པར་ཤེས་པ་དེ་
ཡང་འདོད་པའི་ཁམས་ན་ནི་ཆུང་ངུའི་དམིགས་པ་ཅན་དུ་བརྗོད་
པར་བྱའོ། །གཟུགས་ཀྱི་ཁམས་ན་ནི་རྒྱུ་ཆེན་པོར་གྱུར་པའི་དམིགས་པ་
ཅན་དུ་བརྗོད་པར་བྱའོ། །གཟུགས་མེད་པའི་ཁམས་ནམ་མཁའ་
མཐའ་ཡས་སྐྱེ་མཆེད་དང་རྣམ་ཤེས་མཐའ་ཡས་སྐྱེ་མཆེད་ན་ནི་རྒྱུ་
མཚན་མེད་པའི་དམིགས་པ་ཅན་ནོ། །ཅི་ཡང་མེད་པའི་སྐྱེ་མཆེད་ན་
ནི་རྒྱུ་ཕྲ་བའི་དམིགས་པ་ཅན་ནོ། །འདུ་ཤེས་མེད་འདུ་ཤེས་མེད་མིན་
སྐྱེ་མཆེད་ན་ནི་རྒྱུ་ཤིན་ཏུ་ཕྲ་བའི་དམིགས་པ་ཅན་དུ་བལྟ་བར་བྱའོ། །
ཞེས་གསུངས་པ་ཡིན་ནོ། །དེ་དག་གི་དོན་མདོར་བསྡུས་པ་ནི་སུམ་ཅུ་
པ་ལས་ཀྱང་། དེ་ནི་ལེན་པ་དག་དང་གནས །རྣམ་པར་རིག་པ་མི་
རིག་པ། །ཞེས་གང་གསུངས་པ་ཡིན་ནོ། །མཚན་ཉིད་ཀྱི་ངོ་བོ་རྣམ་པར་
.277.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞག་པ་བཤད་ཟིན་ཏོ། །དེའི་འོག་ཏུ་ཞར་ལ་འོངས་པ་དཔྱད་པར་
བྱ་སྟེ། རེ་ཞིག་ཀུན་གཞིའི་རྣམ་པར་ཤེས་པ་འཇུག་པ་དང་ལྡོག་པའི་
ཚུལ་ནི། བསྡུ་བ་ལས་ཇི་སྐད་དུ། ཀུན་གཞིའི་རྣམ་པར་ཤེས་པ་འཇུག་
པ་ནི་རྣམ་པ་བཞིས་རྣམ་པར་བཞག་ལ། ལྡོག་པ་ནི་རྣམ་པ་གཅིག་
གིས་རྣམ་པར་བཞག་པར་རིག་པར་བྱ་སྟེ། འདི་ལྟ་སྟེ། དམིགས་པས་
འདུས་པ་རྣམ་པར་བཞག་པ་དང་། མཚུངས་པར་ལྡན་པས་འཇུག་
པས་རྣམ་པར་བཞག་པ་དང་། གཅིག་གི་རྐྱེན་ཉིད་གཅིག་ཡིན་པས་
འཇུག་པ་རྣམ་པར་བཞག་པ་དང་། ལྷན་ཅིག་དངོས་པོས་འདུག་པ་
རྣམ་པར་བཞག་པ་སྟེ། རྣམ་པ་བཞི་པོ་དེ་དག་གིས་ནི་འཇུག་པ་རྣམ་
པར་བཞག་ལ། རྣམ་པ་གཅིག་ནི་ཀུན་ནས་ཉོན་མོངས་པ་ལྡོག་པ་རྣམ་
པར་བཞག་པས་རིག་པར་བྱའོ། །ཞེས་གསུངས་པ་ལྟར་བཤད་པར་
བྱའོ༑།དེ་ལ་དམིགས་པས་འཇུག་པའི་ཚུལ་ནི་བཤད་ཟིན་ཏོ།
མཚུངས་པར་ལྡན་པས་འཇུག་པ་ནི། དེ་ཉིད་ལས། དེ་ལ་མཚུངས
(༡༡༥ བ)པར་ལྡན་པས་འཇུག་པ་རྣམ་པར་བཞག་པ་གང་ཞེ་ན།
འདི་ལ་ཀུན་གཞིའི་རྣམ་པར་ཤེས་པ་དང་མཚུངས་པར་ལྡན་པ
སེམས་དང་མཚུངས་པར་ལྡན་པ་ཀུན་འགྲོ་ལྔ་པོ་ཡིད་ལ་བྱེད་པ་དང་།
རེག་པ་དང་ཚོར་བ་དང་འདུ་ཤེས་དང་སེམས་པ་རྣམས་དང
མཚུངས་པར་ལྡན་ནོ། །ཆོས་དེ་དག་ཀྱང་རྣམ་པར་སྨིན་པས་བསྡུས་པ་
དང་༑ འཇིག་རྟེན་གྱི་མཁས་པ་རྣམས་ཀྱིས་རྟོགས་པར་དཀའ་བའི་
ཕྱིར་ཕྲ་བ་དང་། གཏན་དུ་དམིགས་པ་དག་གཅིག་ལ་མཚུངས་པར་
འདུག་པ་ཡིན་ནོ། །སེམས་ལས་བྱུང་བ་དེ་དག་ལས་ཀུན་གཞིའི་རྣམ་
·278·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཤེས་པ་དང་མཚུངས་པར་ལྡན་པའི་ཚོར་བ་གང་ཡིན་པ་དེ་ནི་
གཅིག་ཏུ་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་དང་ལུང་དུ་
མ་བསྟན་པ་ཡིན་ནོ། །དེ་ཉིད་ཀྱིས་དེ་ལས་གཞན་པའི་སེམས་ལས་
བྱུང་བའི་ཆོས་རྣམས་ཀྱང་རྣམ་པར་བཤད་པ་ཡིན་ནོ། །ཞེས་གསུངས་
ཤིང་དེ་ཉིད་ཀྱི་དོན་བསྡུས་པ་སུམ་ཅུ་པ་ལས་ཀྱང་། རྟག་ཏུ་རེག་དང་
ཡིད་བྱེད་དང་། །རེག་དང་འདུ་བྱེད་སེམས་པར་ལྡན། །དེ་ལ་ཚོར་བ་
བཏང་སྙོམས་ཏེ། །དེ་ནི་མ་སྒྲིབ་ལུང་མ་བསྟན། །ཞེས་གསུངས་པ་ཡིན་
ནོ༑ །ཡུལ་ངེས་པ་ལྔ་ནི། དམིགས་པ་རིས་སུ་ཆད་པ་ལ་དམིགས་པའི་
ཕྱིར་འདི་དང་མཚུངས་པར་མི་ལྡན་ལ། འདི་མཐའ་གཅིག་ཏུ་རྣམ་
སྨིན་ལུང་མ་བསྟན་པ་ཡིན་པའི་ཕྱིར་དགེ་བ་དང་ཉོན་མོངས་ཅན་གྱི་
སེམས་ལས་བྱུང་བ་གཞན་རྣམས་དང་མཚུངས་པར་མི་ལྡན་ནོ། །
གཅིག་གི་རྐྱེན་ཉིད་ཡིན་པའི་འཇུག་པ་རྣམ་པར་བཞག་པ་ཡང་། དེ་
ཉིད་ལས། དེ་ལ་ཀུན་གཞི་རྣམ་པར་ཤེས་པ་ནི་ཡང་གཉིས་ཀྱིས་འཇུག་
པའི་རྣམ་པར་ཤེས་པའི་རྐྱེན་གྱིས་བྱ་བ་བྱེད་དེ་ས་བོན་གྱི་དངོས་པོ་་་་
དང་རྟེན་བྱེད་པས་སོ། །དེ་ལ་ས་བོན་གྱི་དངོས་པོ་ནི་འཇུག་པའི་རྣམ་
པར་ཤེས་པ་དགེ་བ་དང་མི་དགེ་བ་དང་ལུང་དུ་མ་བསྟན་འབྱུང་བར་
འགྱུར་བ་གང་ཅི་ཡང་རུང་སྟེ། དེ་དག་ཐམས་ཅད་ནི་ཀུན་གཞི་རྣམ་
པར་ཤེས་པ་ནི་ས་བོན་དང་ལྡན་པ་ཡིན་ནོ། །དེ་ལ་རྟེན་བྱེད་པ་ནི་
ཀུན་གཞིའི་རྣམ་པར་ཤེས་པས་ཟིན་པའི་དབང་པོ་གཟུགས་ཅན
རྣམས་ལ་བརྟེན་ནས་རྣམ་པར་ཤེས་པའི་ཚོགས་ལྔ་པོ་དང་འབྱུང་
བར་འགྱུར་གྱི་མ་ཟིན་པ་དག་ལ་ནི་མ་ཡིན་ནོ། །རྣམ་པར་ཤེས་པའི་
•279.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཚོགས་ལྔ་པོ་དག་གི་རྟེན་མིག་ལ་སོགས་པ་དང་འདྲ་བར་ཡིད་དང་
ཡིད་ཀྱི་རྣམ་པར་ཤེས་པའི་རྟེན་ཀུན་གཞིའི་རྣམ་པར་ཤེས་པ་ཡོད་ན་་
ཡིད་( ༡༡༦ན)དང་ཡིད་ཀྱི་རྣམ་པར་ཤེས་པ་ཡང་འབྱུང་བར་
འགྱུར་ལ། མེད་ན་མ་ཡིན་ནོ། །དེ་ལ་འཇུག་པའི་རྣམ་པར་ཤེས་པ་ནི་
རྣམ་པ་གཉིས་ཀྱིས་ཀུན་གཞིའི་རྣམ་པར་ཤེས་པའི་རྐྱེན་གྱི་བྱ་བ་བྱེད་་
དེ༑ ཚེ་འདི་ལ་ས་བོན་ཡོངས་སུ་བརྟས་པར་བྱེད་པ་དང༌། ཕྱི་མ་ལ་དེ་
མཐོང་བར་འགྲུབ་པའི་ས་བོན་ཡོངས་སུ་འཛིན་པ་བསྐྱེད་པར་བྱེད་་་
པའོ༑ །དེ་ལ་ཚེ་འདི་ལ་ས་བོན་ཡོངས་སུ་བརྟས་པར་བྱེད་པ་ནི། ཇི་ལྟ་
ཇི་ལྟར་ཀུན་གཞིའི་རྣམ་པར་ཤེས་པ་ལ་བརྟེན་ནས་འཇུག་པའི་རྣམ་་
པར་ཤེས་པ་དགེ་བ་དང་མི་དགེ་བ་དང་ལུང་དུ་མ་བསྟན་པ་འབྱུང་
བར་འགྱུར་བ་དེ་ལྟ་དེ་ལྟར་རང་གི་རྟེན་ལ་དེ་དང་ལྷན་ཅིག་སྐྱེ་བ་་་་་་
དང་འགག་པས་བག་ཆགས་བསྒོ་བར་བྱེད་དོ། །རྒྱུ་དེ་དང་རྐྱེན་དེས་
ན་འཇུག་པའི་རྣམ་པར་ཤེས་པ་རྣམས་ཀྱང་ཕྱིར་ཞིང་དགེ་བ་ལ་
སོགས་པའི་དངོས་པོ་ཤིན་ཏུ་འདྲིས་པ་དང་ཤིན་ཏུ་སྦྱངས་པ་དང་་་་་
ཤིན་ཏུ་འོད་གསལ་བ་དག་ཏུ་འགྱུར་རོ། །དེའི་བག་ཆགས་ཀྱི་རིགས་
གཞན་ནི་ཕྱི་མ་ལ་ཀུན་གཞིའི་རྣམ་པར་ཤེས་པ་དེ་ཉིད་ཀྱི་རྣམ་པར་་་་
སྨིན་པ་ཡོངས་སུ་འཛིན་པའི་ཕྱིར་འཇུག་པར་འགྱུར་རོ། །ཞེས་
གསུངས་པ་ཡིན་ནོ། །དེ་ལ་དོན་ནི་འདི་ཡིན་ཏེ། ཀུན་གཞིའི་རྣམ་པར་
ཤེས་པ་རྣམ་སྨིན་གྱི་ངོ་བོར་གྱུར་པ་གང་ཡིན་པ་དེ་ནི་འཇུག་པའི་་་་་
རྣམ་པར་ཤེས་པ་ཚོགས་བདུན་གྱི་བདག་པོའི་རྐྱེན་ཡིན་ཏེ་འདི་ལྟར།
དེས་ཡོངས་སུ་བཟུང་བའི་མིག་ལ་སོགས་པའི་དབང་པོ་ལྔ་ལས་རྣམ་་་
•280•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཤེས་པའི་ཚོགས་ལྔ་པོ་འགྱུར་བའི་ཕྱིར་དང༌། དེའི་དབང་གིས་
ཉོན་མོངས་པ་ཅན་གྱི་ཡིད་ཀྱི་རྣམ་པ་ཅན་དུ་སྐྱེ་བའི་ཕྱིར་དང་། དེ་
ཉིད་ཀྱིས་ན་ཡིད་ཀྱི་རྣམ་པར་ཤེས་པ་ཡང་དེ་ཉིད་ལ་བརྟེན་པ་ཡིན་་་་
པའི་ཕྱིར་རོ། །ཀུན་གཞིའི་ས་བོན་གྱི་རང་བཞིན་གང་ཡིན་པ་དེ་ནི་དེ་
དག་གི་རྒྱུའི་རྐྱེན་ཡིན་ཏེ། ཚོགས་བདུན་པོ་རྣམས་ནི་རང་རངང་གི་
མངོན་པར་བརྗོད་པའི་བག་ཆགས་ཀྱི་རྒྱུ་ལས་འབྱུང་བའི་ཕྱིར་རོ། །
འཇུག་པའི་རྣམ་ཤེས་རྣམས་ཀྱང་རྣམ་སྨིན་གྱི་( ༡༡༦བ)རང
བཞིན་གྱིས་བདག་པོའི་རྐྱེན་ཡིན་ཏེ་དེ་རྣམས་ཀྱིས་དེ་ལ་ས་བོན་
ཡོངས་སུ་གསོས་པར་བྱེད་པའི་ཕྱིར་རོ། །ས་བོན་གྱི་རང་བཞིན་གྱི་
རྒྱུའི་རྐྱེན་ཡིན་ཏེ་དེ་རྣམས་ཀྱི་ས་བོན་བསྒོ་བར་བྱེད་པའི་ཕྱིར་རོ། །དེ་
བས་ན་ཀུན་གཞི་དང་འཇུག་ཤེས་དག་ནི་ཕན་ཚུན་གཅིག་གི་རྐྱེན་
གྱིས་གཅིག་འཇུག་པ་ཡིན་ནོ་ཞེས་པ་ཡིན་ནོ། །དེ་ལ་ལྷན་ཅིག་དངོས་
པོས་འཇུག་པ་ནི། འཇུག་པའི་རྣམ་པར་ཤེས་པ་དང་ལྷན་ཅིག་པའི་
དངོས་པོ་དང་། ཚོར་བ་དང་ལྷན་ཅིག་པའི་དངོས་པོ་དང་། དགེ་བ་ལ་
སོགས་པ་དང་ལྷན་ཅིག་པའི་དངོས་པོས་ཀྱང་རིག་པར་བྱའོ། །དེ་ལ་
དང་པོ་ནི་ཀུན་གཞིའི་རྣམ་པར་ཤེས་པ་ནི་རེས་འགའ་འཇུག་པའི་་་་་་
རྣམ་པར་ཤེས་པ་གཅིག་ཁོ་ན་དང་ལྷན་ཅིག་ཏུ་འཇུག་སྟེ། འདི་ལྟ་སྟེ་
ཡིད་དང་ངོ་། །འདི་ལྟར། ངར་འཛིན་པ་དང་ངའོ་སྙམ་པའི་ང་རྒྱལ་
དང་རློམ་སེམས་པའི་རྣམ་པ་ཅན་གྱི་ཡིད་གང་ཡིན་པ་དེ་ནི་སེམས་་་་་
ཡོད་པ་དང་སེམས་མེད་པའི་གནས་སྐབས་དག་ན་ཡང་དུས་རྟག་ཏུ་་་
ཀུན་གཞིའི་རྣམ་པར་ཤེས་པ་དང་ལྷན་ཅིག་འབྱུང་ཞིང་འཇུག་སྟེ། དེ་
281.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་ཀུན་གཞིའི་རྣམ་པར་ཤེས་པ་ལ་ངའོ་སྙམ་པ་དང་བདག་གོ་སྙམ་དུ་
དམིགས་ཤིང་རློམ་པའི་རྣམ་པ་ཅན་ཡིན་ནོ། །རེས་འགའ་ནི་ཡིད་དང་
ཡིད་ཀྱི་རྣམ་པར་ཤེས་པ་གཉིས་དང་ལྷན་ཅིག་འབྱུང་ཞིང་འཇུག་གོ །
རེས་འགར་ནི་རྣམ་པར་ཤེས་པའི་ཚོགས་ལྔ་པོ་དག་ལས་གང་ཡང
རུང་བ་གཅིག་དང་གསུམ་མོ། །རེས་འགའ་ནི་རྣམ་པར་ཤེས་པའི་
ཚོགས་ལྔ་པོ་དག་ལས་གཉིས་དང་ལྷན་ཅིག་འབྱུང་བ་དང་བཞི་དང་་་
ངོ་༑ །རེས་འགའ་ནི་རྣམ་པར་ཤེས་པའི་ཚོགས་ལྔ་པོ་དང་ལྷན་ཅིག་
འབྱུང་བ་དང་། བདུན་གྱི་བར་དག་དང་ལྷན་ཅིག་འབྱུང་ཞིང་འཇུག་
གོ །ཞེས་གསུངས་པ་ཡིན་ནོ། །ཚོར་བ་གང་དང་ལྷན་ཅིག་འཇུག་པ་ནི།
ཡང་དེ་ཉིད་ལས། ཀུན་གཞིའི་རྣམ་པར་ཤེས་པ་དེ་ཡང་རེས་འགའ་
བདེ་བ་དང་སྡུག་བསྔལ་དང་སྡུག་བསྔལ་ཡང་མ་ཡིན་བདེ་བ་ཡང་མ་་
ཡིན་པའི་ཚོར་བ་རྣམས་དང་འདྲེས་པར་འཇུག་སྟེ། འཇུག་པའི་རྣམ་
པར་ཤེས་པ་ལ་བརྟེན་ནས་ཚོར་བ་གང་ཡིན་པ་དག་དེ་ལ་བརྟེན་ནས་
འབྱུང་བའི་ཕྱིར་རོ། །དེ་ལ་མི་རྣམས་དང་། འདོད་པ་ན་སྤྱོད་པའི་ལྷ་
རྣམས་དང་། དུད་འགྲོ་དང་།ཡི་དྭགས་ཁ་ཅིག་གི་ནང་ན་ནི་ལྷན་ཅིག་
སྐྱེས་པའི་( ༡༡༧ན)ཚོར་བ་བདེ་བ་ཡང་མ་ཡིན་སྡུག་བསྔལ་ཡང་མ་
ཡིན་པ་དེ་དང་འཇུག་པའི་རྣམ་པར་ཤེས་པའི་ཚོགས་ཀྱིས་ཚོར་བ་་་་་་
བདེ་བའམ་སྡུག་བསྔལ་བའམ་སྡུག་བསྔལ་ཡང་མ་ཡིན་བདེ་བ་ཡང་་་་
མ་ཡིན་པ་དེ་དག་གི་རྒྱུན་འདྲེས་མར་ལྷན་ཅིག་ཏུ་འབྱུང་ཞིང་འཇུག་་
གོ །སེམས་ཅན་དམྱལ་བ་དག་ན་ནི་སྡུག་བསྔལ་ཡང་མ་ཡིན་བདེ་བ་
ཡང་མ་ཡིན་པའི་ཚོར་བ་ཟིལ་གྱིས་མནན་ཏེ་སྡུག་བསྔལ་གྱི་རྒྱུན་
•·282.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འབའ་ཞིག་མ་འདྲེས་པ་དེ་ཉིད་དང་ལྷན་ཅིག་འབྱུང་ཞིང་འཇུག་གོ །
དེ་ཡང་ཟིལ་གྱིས་མནན་པའི་ཕྱིར་རྟོགས་པར་དཀའ་བ་ཡིན་པར་
བལྟའོ༑ །སེམས་ཅན་དམྱལ་བ་དག་ན་སྡུག་བསྔལ་དང་། ཇི་ལྟ་བ་དེ་
བཞིན་དུ་བསམ་གཏན་གསུམ་གྱི་ས་པའི་ལྷ་རྣམས་ལ་ནི་བདེ་བ་དང་་
ངོ་༑ །བསམ་གཏན་བཞི་པ་ཡན་ཆད་སྲིད་པའི་རྩེ་མོའི་བར་དག་ལ་ནི་
སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའོ། །ཞེས་གསུངས་པ་
ཡིན་ནོ། །ཆོས་གང་དང་ལྷན་ཅིག་འཇུག་པའི་ཚུལ་ཡང་། དེ་ཉིད་ལས།
ཀུན་གཞིའི་རྣམ་པར་ཤེས་པ་རེས་འགའ་ནི་འཇུག་པའི་རྣམ་པར
ཤེས་པར་གཏོགས་པའི་སེམས་ལས་བྱུང་བའི་ཆོས་དགེ་བ་དང་མི་་་་་་་
དགེ་བ་དང་ལུང་དུ་མ་བསྟན་པ་རྣམས་དང་ལྷན་ཅིག་འབྱུང་ཞིང་་་་་
འཇུག་སྟེ། ཞེས་གསུངས་པ་ལྟར། དེ་དག་ཀྱང་ཀུན་གཞི་དང་རྒྱུད་
གཅིག་ལ་དུས་གཅིག་ཏུ་ལྷན་ཅིག་འཇུག་པ་མཚུངས་པ་ལྡན་པ་ནི་མ་་
ཡིན་ནོ། །འཇུག་པ་རྣམ་པར་བཞག་པ་བཤད་ཟིན་ཏོ། །
ད་ནི་ཀུན་ནས་ཉོན་མོངས་པ་ལྡོག་པའི་ཚུལ་བརྗོད་པར་བྱའོ། །དེ་
ལ་ཇི་སྲིད་དུ་ཀུན་ནས་ཉོན་མོངས་པའི་ཆོས་རྣམས་མ་ལུས་པ་མ་
སྤངས་པ་དེ་སྲིད་དུ་ཀུན་གཞིའི་རྣམ་པར་ཤེས་པ་མི་ལྡོག་སྟེ་ཀུན
གཞིའི་རྣམ་པར་ཤེས་པ་ནི་ཀུན་ནས་ཉོན་མོངས་པའི་ཆོས་ཐམས་་་་་་
ཅད་ཀྱི་རྩ་བ་ཡིན་པའི་ཕྱིར་རོ། །དེ་ལྟར་ཇི་སྐད་དུ། ཀུན་གཞིའི་རྣམ་
པར་ཤེས་པ་ནི་མདོར་ན་ཀུན་ནས་ཉོན་མོངས་པ་ཐམས་ཅད་ཀྱི་རྩ་བ་
ཡིན་ནོ། །འདི་ལྟར་དེ་ནི་སེམས་ཅན་ཀྱི་འཇིག་( ༡༡༧བ)རྟེན་
འགྲུབ་པའི་རྩ་བ་ཡིན་ཏེ། དབང་པོ་རྟེན་དང་བཅས་པ་རྣམས་དང་
•283.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཇུག་པའི་རྣམ་པར་ཤེས་པ་རྣམས་བསྐྱེད་པར་བྱེད་པ་ཡིན་པའི་
ཕྱིར་རོ། །སྣོད་ཀྱི་འཇིག་རྟེན་འགྲུབ་པའི་རྩ་བ་ཡང་ཡིན་ཏེ། སྣོད་ཀྱི་
འཇིག་རྟེན་བསྐྱེད་པར་བྱེད་པའི་ཕྱིར་རོ། །ཞེས་པ་ལ་སོགས་པ་
གསུངས་པ་ཡིན་ནོ། །ཇི་ཙམ་གྱིས་ན་ཀུན་ནས་ཉོན་མོངས་པའི་ཆོས་
རྣམས་མ་ལུས་པ་སྤང་བར་བརྗོད་པར་བྱ་ཞེ་ན། གང་གི་ཚེ་གནས་
གྱུར་པ་དེའི་ཚེ་ཀུན་ནས་ཉོན་མོངས་པའི་ཆོས་རྣམས་མ་ལུས་པར་་་་་་
སྤངས་པ་དང་ཀུན་གཞིའི་རྣམ་པར་ཤེས་པ་ཡང་སྤང་བར་བརྗོད
པར་བྱའོ། །གནས་གྱུར་པ་ཞེས་བྱ་བ་འདི་ཅི་ཞེ་ན། གང་གི་ཚེ་འཇིག་
རྟེན་ལས་འདས་པའི་ལམ་གྱིས་ཉོན་མོངས་པའི་རྣམ་པ་མ་ལུས་པར་་་
སྤངས་པ་དེའི་ཚེ་རྣམ་པར་སྨིན་པའི་རྣམ་པར་ཤེས་པ་གང་ཀུན་ནས་་
ཉོན་མོངས་པའི་ས་བོན་གྱི་རྟེན་མི་བྱེད་པར་གྱུར་བ་དེ་ཉིད་ལ་ཀུན་་་་
གཞིའི་རྣམ་ཤེས་གནས་གྱུར་པ་ཞེས་བྱའོ། །དེ་ཡང་ཉན་ཐོས་དང་རང་
སངས་རྒྱས་དག་ལ་ནི་གང་གི་ཚེ་ཟད་པ་དང་མི་སྐྱེ་བ་ཤེས་པ་སྐྱེས་པ་་
དེའི་ཚེ་ཐོབ་པ་ཡིན་ལ། བྱང་ཆུབ་སེམས་དཔའ་རྣམས་ཀྱིས་ས་བརྒྱད་
པའི་ཡེ་ཤེས་བརྙེས་ནས་ཐོབ་པ་ཡིན་ནོ། །དེའི་ཕྱིར་གང་ཟག་དེ་དག་
གི་ཀུན་གཞིའི་རྣམ་པར་ཤེས་པ་ཡང་དེ་དང་དེའི་གནས་སྐབས་ན་་་་་་
ལྡོག་པར་ཤེས་པར་བྱ་སྟེ། གལ་ཏེ་ཉན་ཐོས་དང་རང་སངས་རྒྱས་དག་
ལ་ཡང་ཀུན་གཞི་རྣམ་ཤེས་གནས་གྱུར་པ་ཡོད་ན། ཇི་ལྟར་མེ་ལོང་ལྟ་
བུའི་ཡེ་ཤེས་སུ་མི་བརྗོད་ཅེ་ན། དེ་དག་གི་དེ་ཡང་ཉོན་མོངས་པའི་
སྒྲིབ་པ་ཙམ་སྤངས་པའི་གནས་གྱུར་པ་ཡིན་གྱི་སྒྲིབ་པ་མ་ལུས་པ་་་
སྤངས་པས་རབ་ཏུ་ཕྱེ་བ་ནི་མ་ཡིན་ཏེ། ཤེས་བྱའི་སྒྲིབ་པའི་ས་བོན་
284.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ལྡན་པའི་ཕྱིར་རོ། །དེའི་ཕྱིར་ཉན་ཐོས་དང་རང་སངས་རྒྱས་དེ་
དག་གི་རྣམ་པར་སྨིན་པའི་ཤེས་པ་དེ་ནི་ཡེ་ཤེས་ཞེས་བྱ་བའི་གྲངས་་་་
སུ་མི་འགྲོ་སྟེ་ཉོན་མོངས་པ་ཅན་མ་ཡིན་པའི་མ་རིག་པ་དང་ལྡན
པའི་ཕྱིར་རོ། །དེ་བཞིན་དུ་ས་བརྒྱད་པ་ཡན་ཆད་(༡༡༨ན) ཀྱི་རྣམ་
པར་སྨིན་པའི་རྣམ་ཤེས་ལ་ཡང་ཤེས་སྒྲིབ་ཕྲ་མོའི་ས་བོན་ཡོད་པའི་
ཕྱིར་ཡེ་ཤེས་སུ་མི་བརྗོད་དེ། གང་གི་ཚེ་རྣམ་པར་སྨིན་པའི་རྣམ་ཤེས་
དེ་ཉིད་ཉོན་མོངས་པ་དང་ཤེས་བྱའི་སྒྲིབ་པའི་རྣམ་རྟོག་བསྐྱེད་པའི་་་
ནུས་པ་ཐམས་ཅད་བྲལ་བ་ན་རང་གི་རང་བཞིན་གདོད་མ་ནས་རྣམ་་
པར་དག་ཅིང་འོད་གསལ་བ་རྒྱུ་དང་རྐྱེན་གྱི་གསར་དུ་སྒྲུབ་པ་མ་ཡིན་
པ་དེ་ཉིད་སྒྲིབ་བྱེད་བསལ་བའི་མར་མེ་བཞིན་དུ་མངོན་དུ་འགྱུར་ལ་་
དེའི་ཚེ་དེ་ལ་མེ་ལོང་ལྟ་བུའི་ཡེ་ཤེས་ཞེས་བྱ་བའི་ཐ་སྙད་ཐོབ་པ་ཡིན་་
ནོ༑ །ཉན་ཐོས་དང་རང་སངས་རྒྱས་རྣམས་ཀྱི་ནི་ཕུང་པོ་ལྷག་མ་མེད་
པའི་དབྱིངས་སུ་རྒྱུན་ཆད་པར་འགྱུར་ཏེ། ཀུན་གཞི་ཕྱི་མ་མཚམས་
སྦྱོར་བའི་ལྷན་ཅིག་བྱེད་པའི་རྐྱེན་སྲེད་པ་དང་བྲལ་བའི་ཕྱིར་རོ། །
དག་ས་ལ་གནས་པའི་བྱང་ཆུབ་སེམས་དཔའ་རྣམས་ནི་མ་རིག་པ
----བག་ཆགས་ཀྱི་རྐྱེན་ལས་བྱུང་བ་ཤེས་སྒྲིབ་ཕྲ་མོའི་ངོ་བོར་གྱུར་པའི་
རྣམ་པར་རྟོག་པས་ཟག་པ་མེད་པའི་ལས་ཀྱི་ས་བོན་གསོས་ཏེ་རྣམ
པར་སྨིན་པའི་རྣམ་ཤེས་གཞན་མཚམས་སྦྱོར་བར་བྱེད་ལ། དེ་ཉིད་ལ་
བསམ་གྱི་མི་ཁྱབ་པ་བསྒྱུར་བ་འཆི་འཕོ་དང་སྐྱེ་བ་ཞེས་ཀྱང་བྱའོ། །ཇི་
ལྟར་ཉན་ཐོས་དང་རང་སངས་རྒྱས་རྣམས་ཀྱི་རྣམ་པར་སྨིན་པའི
རྣམ་ཤེས་དེ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་་་་་་
·285·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྒྱུན་ཆད་པ་ལྟར། དག་སའི་རྣམ་པར་སྨིན་པའི་རྣམ་ཤེས་དེ་ཡང་རྡོ་
རྗེ་ལྟ་བུའི་ཏིང་ངེ་འཛིན་གྱི་མཇུག་ཐོགས་སུ་རྒྱུན་ཆད་པར་ཅི་སྟེ་མི་་་་
འགྱུར་ཞེ་ན། ཉན་ཐོས་དང་རང་སངས་རྒྱས་རྣམས་ཀྱི་རྣམ་པར་སྨིན
པའི་རྣམ་ཤེས་དེ་ནི་སྐྱེ་བ་སྔ་མའི་ལས་ཀྱིས་འཕེན་པའི་དབང་གིས་་་་་
འཇུག་པ་ཡིན་ལ། དེའི་ཕྱིར་དེ་ནི་ཇི་སྲིད་འཚོའི་བར་དུ་གནས་པར་
འགྱུར་གྱི་གང་གི་ཚེ་དེ་དག་ཚེའི་དུས་བྱེད་པ་དེའི་ཚེ་རྒྱུན་ཆད་པར་་་་
འགྱུར་པ། གཞན་མཚམས་སྦྱོར་བའི་ལས་ཀྱང་མ་བསགས་པའི་ཕྱིར་
རྒྱུན་ཆད་པར་རིགས་ལ། བྱང་ཆུབ་སེམས་དཔའ་རྣམས་ཀྱིས་བསྐལ་
བ་དཔག་ཏུ་མེད་པར་བསོད་ནམས་དང་ཡེ་( ༡༡༨བ) ཤེས་ཀྱི
ཚོགས་བསགས་པ་གང་ཡིན་པ་དེ་ནི་འཁོར་བ་ཇི་སྲིད་མ་སྟོངས་ཀྱི་་་་་
བར་དུ་ཐམས་ཅད་མཁྱེན་པའི་ཡེ་ཤེས་རང་གི་ངང་གི་འཇུག་པར་བྱ་་
བའི་དོན་དུ་ཡིན་ལ། དེའི་ཕྱིར་མེ་ལོང་ལྟ་བུའི་ཡེ་ཤེས་ལ་སོགས་པ་
ཐམས་ཅད་མཁྱེན་པའི་ཡེ་ཤེས་རྣམས་ནི་འཁོར་བ་ཇི་སྲིད་དུ་འཇུག་་་
པར་རིགས་ཏེ། དེ་ལྟར་འཇུག་པའི་རྒྱུ་ཚོགས་གཉིས་རྒྱ་ཆེན་པོ་སྔོན་དུ་
སོང་བའི་ཕྱིར་དང་། འགལ་རྐྱེན་ཉོན་མོངས་པ་རྣམ་པར་རྟོག་པའི་
འཚེ་བ་མ་ལུས་པ་སྤངས་པའི་ཕྱིར་རོ། །འགལ་རྐྱེན་མེད་ཅིང་མཐུན་
རྐྱེན་ཚང་བའི་འབྲས་བུ་ཡང་རང་གི་རྒྱུའི་ནུས་པ་ཇི་སྲིད་མ་གཏུགས་་
ཀྱི་བར་དུ་འཇུག་པར་མཐོང་སྟེ། དཔེར་ན་བུད་ཤིང་སྐམ་པོ་མར་གྱིས་
བྲན་པ་ལ་མེ་བཞིན་ནོ། །མེ་ལོང་ལྟ་བུའི་ཡེ་ཤེས་ལ་སོགས་པ་ནི་འཁོར་
བ་ཇི་སྲིད་དུ་རང་གི་ངང་གིས་འཇུག་པ་ནི་རིགས་ན། དེ་ལྟ་ན་ཡང་
རྣམ་པར་སྨིན་པའི་རྣམ་པར་ཤེས་པ་རྒྱུན་ཆད་པར་ཅི་ལྟར་མི་འགྱུར་་
•286·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཞེ་ན། མ་ཡིན་ཏེ། མེ་ལོང་ལྟ་བུའི་ཡེ་ཤེས་ནི་རྣམ་པར་སྨིན་པའི་རྣམ་
ཤེས་ཀྱི་རིགས་རྒྱུན་ཡིན་པའི་ཕྱིར་རོ། །གཞན་དུ་ན་མེ་ལོང་ལྟ་བུའི་ཡེ་
ཤེས་ལ་སྐལ་མཉམ་གྱི་རྒྱུ་མེད་པས་འདི་རྒྱུ་མེད་པར་འགྱུར་ལ། དེ་ལྟ་
ན་འདི་ནི་རི་བོང་གི་རྭ་ལྟར་གཏན་མེད་པའམ་ཡང་ན་གང་ན་ཡང་
མེད་པ་མ་ཡིན་པར་འགྱུར་རོ། །དེ་ལྟར་ན་ཀུན་གཞིའི་རྣམ་པར་ཤེས་
པའི་མ་བཅོས་པའི་རང་གི་རང་བཞིན་གང་ཡིན་པ་དང་མེ་ལོང་ལྟ་་་་་་
བུའི་ཡེ་ཤེས་ཀྱི་ངོ་བོ་ལ་ཁྱད་པར་ཅུང་ཟད་ཀྱང་མེད་དེ། གཉིས་ཀ་
ཡང་རྣམ་པར་དག་ཅིང་འོད་གསལ་བའི་རང་བཞིན་ཅན་དུ་མཚུངས་
པའི་ཕྱིར་རོ། །གཞན་དུ་ན་ཀུན་གཞིའི་རྣམ་པར་ཤེས་པ་དྲི་མ་དང་
བྲལ་ཏེ་གནས་གྱུར་པ་མེ་ལོང་ལྟ་བུའི་ཡེ་ཤེས་སུ་ཇི་ལྟར་འགྱུར་ཏེ།
སོལ་བ་རྐྱེན་གྱིས་ཇི་ཙམ་སྦྱངས་ཀྱང་དུང་དུ་འགྱུར་བ་ནི་མ་ཡིན་ནོ། །
གང་ཡང་ཀུན་གཞིའི་རྣམ་པར་ཤེས་པ་ནི་དྲི་མའི་རང་བཞིན་ཡིན་
པས་དེའི་ངོ་བོར་ནམ་ཡང་ཡེ་ཤེས་སུ་འགྱུར་བ་ནི་མ་ཡིན་གྱི་འོན་་་་་་་
ཀྱང་དེ་ལམ་གྱིས་སྤངས་པ་ན་མེ་ལོང་ལྟ་བུའི་ཡེ་ཤེས་གཞན་ཞིག
གསར་(༡༡༩ན)དུ་སྐྱེ་བ་ཡིན་ནོ། །ཞེས་སྨྲ་བར་བྱེད་དོ། །དེ་དག་གི་
ལྟར་ན་མེ་ལོང་ལྟ་བུའི་ཡེ་ཤེས་ལ་སོགས་པ་རྣམས་ནི་སྐལ་མཉམ་གྱི་་་་
རྒྱུ་མེད་པའི་ཕྱིར་རྒྱུ་མེད་གློ་བུར་བར་འགྱུར་ཞིང་། ཀུན་གཞི་ལ་
སོགས་པའི་རྣམ་པར་ཤེས་པ་རྣམས་ནི་འདོད་ཆགས་ལ་སོགས་པ
བཞིན་དུ་རང་བཞིན་གྱིས་ཀུན་ནས་ཉོན་མོངས་པ་ཅན་ཡིན་པའི་་་་་་་
ཕྱིར་རོ། །གློ་བུར་བའི་རྐྱེན་གྱིས་ཀུན་ནས་ཉོན་མོངས་པ་ཅན་དུ་བྱས་
པ་མ་ཡིན་པར་འགྱུར་ཞིང་། དེ་ཉིད་ཀྱི་ཕྱིར་རང་བཞིན་གྱིས་འོད་
·287·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསལ་བ་ཡང་མ་ཡིན་པར་འགྱུར་ན། དེ་ཡང་རིགས་པ་མ་ཡིན་ཏེ།
མདོ་ལས། སེམས་ནི་རང་བཞིན་འོད་གསལ་ཏེ། །རྙོག་པར་བྱེད་པ་
ཡང་ཡིན་ནོ། །ཞེས་དང༌། སེམས་འདི་ནི་ཡུན་རིང་པོ་ནས་འདོད་
ཆགས་ཀྱི་ཀུན་ནས་ཉོན་མོངས་པ་ཅན་དུ་གྱུར། ཞེས་དང་། སེམས་ནི་
སེམས་མ་མཆིས་ཏེ་སེམས་ཀྱི་རང་བཞིན་ནི་འོད་གསལ་བའོ། །ཞེས་པ་
ལ་སོགས་པ་གསུངས་པའི་ཕྱིར་རོ། །ཅི་སྟེ་སེམས་ཀྱི་ཆོས་ཉིད་རང་
བཞིན་གྱིས་འོད་གསལ་ལ་དགོངས་པ་ཡིན་ནོ་ཞེ་ན་ཉོན་མོངས་པ་་་་་
རྣམས་ཀྱི་ཆོས་ཉིད་རང་བཞིན་གྱིས་འོད་གསལ་བ་མ་ཡིན་ནམ་གང་་་
གིས་ན་སེམས་ཀྱི་རང་བཞིན་འོད་གསལ་ལ་ཞེས་སེམས་ཁོ་ན་ངེས་་་་་
པར་བཟུང་། གཞན་ཡང་འདོད་ཆགས་ལ་སོགས་པའི་ཉོན་མོངས་པ་
དང་སེམས་རྣམས་རང་བཞིན་གྱིས་ཀུན་ནས་ཉོན་མོངས་པ་ཅན་དུ་་་་
མཚུངས་ན་གང་གིས་ན་འདོད་ཆགས་ལ་སོགས་པ་ངེས་པར་བཟུང་་་་་
ནས་དེ་དག་གིས་ཉོན་མོངས་པ་ཅན་དུ་བྱས་སོ་ཞེས་བརྗོད་པར་བྱེད།
དེ་བས་ན་སེམས་རང་གི་རིགས་འདྲ་སྔ་མའི་རྒྱུ་དང་རྐྱེན་ལས་རང་་་་
བཞིན་གྱིས་འོད་གསལ་བའི་ངོ་བོར་སྐྱེ་བ་ཡིན་ལ། འདོད་ཆགས་ལ་
སོགས་པ་ཉོན་མོངས་པ་རྣམས་རང་རྒྱུ་ལས་ཀུན་ནས་ཉོན་མོངས་པ་་་་
ཅན་དུ་སྐྱེ་བ་ཡིན་པས། དེའི་ཕྱིར་དེ་དག་ནི་དྲི་མའི་རང་བཞིན་ཅན་
ཡིན་པས་གཉེན་པོས་ཀྱང་འདི་དག་གི་རིགས་འདྲ་རྒྱུན་གཅོད་པར་་་་
བྱེད་ཅིང་། སེམས་རྣམས་ནི་ཉོན་མོངས་པ་གཞན་དང་འགྲོགས་
( ༡༡༩བ)པའི་སྟོབས་ཀྱིས་དྲི་མ་ཅན་དུ་གྱུར་པ་ཡིན་གྱི་རང་གི་ངོ་་་
བོས་མ་ཡིན་པས་ལམ་གྱིས་ཀྱང་གནས་གྱུར་པར་བྱེད་ཀྱི། རིགས་འདྲ་
·288.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྒྱུན་གཅོད་པར་བྱེད་པ་ནི་མ་ཡིན་ནོ། །དེ་ལྟར་བྱས་ན་སྔར་དྲངས་
པའི་མདོ་སྡེ་དག་གི་དོན་ལ་ལེགས་པར་འབྱོར་པར་འགྱུར་གྱི་གཞན་་་
དུ་མ་ཡིན་ནོ། །དེ་བས་ན་སེམས་ཅན་གྱི་གནས་སྐབས་རྣམས་ཀྱི་རྣམ་
པར་ཤེས་པ་བརྒྱད་ཀྱི་མ་བཅོས་པའི་རང་བཞིན་གང་ཡིན་པ་དང་དེ་
དག་གནས་གྱུར་པའི་སངས་རྒྱས་ཀྱི་མེ་ལོང་ལྟ་བུའི་ཡེ་ཤེས་ལ་སོགས་་
པ་རྣམས་འོད་གསལ་ཞིང་རྣམ་པར་དག་པའི་རང་བཞིན་ཅན་དུ་་་་་་
མཚུངས་པའི་ཕྱིར། དེ་ཙམ་ལ་དགོངས་ནས་སེམས་ཅན་རྣམས་ལ་
སངས་རྒྱས་ཀྱི་སྟོབས་སོགས་ཡོན་ཏན་དང་ཡེ་ཤེས་རྣམས་གདོད་མ་་་
ནས་རྗེས་སུ་ཞུགས་སོ་ཞེས་སྟོང་གསུམ་དར་ཡུག་ཆེན་མོའི་དཔེ་དང་་་་
བཅས་ཏེ་གསུངས་པ་ཡིན་གྱི། གང་དག་སྟོབས་སོགས་ཀྱི་ཡོན་ཏན་
རྟག་པའི་རང་བཞིན་ཅན་དངོས་སུ་ཡོད་པར་སྨྲ་བ་དང་། གཞན་དག་
དེ་དག་གི་ཆོས་ཉིད་ཡོད་པ་ལ་དགོངས་སོ་ཞེས་འཆད་པ་གཉིས་ཀ་་་་
ཡང་ཡང་དག་པ་མ་ཡིན་པར་རྟོགས་སོ། །དེ་ལྟར་ན་སེམས་ཀྱི་རང་
བཞིན་ནི་འདུས་མ་བྱས་པ་ཡིན་པས་མདོ་ལས་འདུས་མ་བྱས་པའི་་་་་
ཡོན་ཏན་ཞེས་གསུངས་པ་དང་ཇི་ལྟར་འགྲིག་ཅེ་ན། དཔེར་ན་མེ་ནི་
ཚ་བའི་རང་བཞིན་དུ་རྒྱུ་ལས་སྐྱེ་བ་ལ་མེའི་ཚ་བ་ནི་སུས་ཀྱང་མ་བྱས་་
ཞེས་འཇིག་རྟེན་ན་བརྗོད་པ་ལྟར། སེམས་རྣམས་ཀྱང་རྣམ་པར་དག་
ཅིང་འོད་གསལ་བའི་རང་བཞིན་ཅན་དུ་རྐྱེན་གྱིས་མ་བསྒྱུར་བར་སྐྱེ་་་
བས་དེའི་ཕྱིར་དེ་ཙམ་ལ་བསམས་ནས་འདུས་མ་བྱས་པ་ཞེས་་་་
གསུངས་ལ། སེམས་གང་ཅི་ཡང་རུང་བ་དེ་དག་གི་ངོ་བོ་འོད་གསལ་
བ་ལས་གཞན་གང་དུ་ཡང་རྐྱེན་གྱིས་བསྒྱུར་བར་མི་ནུས་པའི་ཕྱིར། དེ་
•289.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་གི་རང་བ ཞིན་འོད་གསལ་བ་དེ་ནི་རྟག་པ་ཞེས་ཀྱང་བྱ་སྟེ།
དཔེར་ན་མེ་ནི་རྟག་ཏུ་ཚ་བའི་རང་བཞིན་ཡིན་ནོ་ཞེས་པ་བཞིན་ནོ། །
( ༡༢༠ན) ཅི་སྟེ་འདོད་ཆགས་ལ་སོགས་པའི་རྐྱེན་གྱིས་སེམས་་་་་་་་
རྣམས་དྲི་མ་ཅན་དུ་སྐྱེ་བ་མ་ཡིན་ནམ། ཇི་ལྟར་ན་དེ་དག་གི་རང་
བཞིན་རྐྱེན་གྱིས་བསྒྱུར་དུ་མི་རུང་ཞེས་བརྗོད་ཅེ་ན། དཔེར་ན་གསེར་
ལ་དྲི་མ་རྗེས་སུ་ཞུགས་པ་ན་གསེར་གྱི་རང་བཞིན་དོར་ནས་དྲི་མའི་་་་
ངོ་བོར་སྐྱེས་པ་ནི་མ་ཡིན་ཏེ། བསྲེགས་པ་ལ་སོགས་པའི་ཐབས་ཀྱིས་
དྲི་མ་ལས་གསེར་ཐ་དད་དུ་དབྱེ་བར་མི་ནུས་པར་ཐལ་བའི་ཕྱིར་རོ། །
འོན་ཀྱང་དྲི་མ་དང་བཅས་པའི་ཚེ་གསེར་གྱི་རང་བཞིན་རྣམ་པར་་་་
དག་ཅིང་འོད་གསལ་བ་མི་མངོན་པས་གསེར་དྲི་མ་ཅན་ཞེས་བརྗོད་་་
ཀྱི་གསེར་བཟང་པོ་ཞེས་ནི་མི་བརྗོད་ལ་གང་གི་ཚེ་བསྲེགས་པ་ལ་་་་
སོགས་པའི་ཐབས་ཀྱིས་དྲི་མ་ལེགས་པར་སྦྱངས་ཏེ་རང་གི་རང
བཞིན་རྣམ་པར་དག་ཅིང་འོད་གསལ་བ་འབའ་ཞིག་ལུས་ཏེ། དེ་ཙམ་
ཞིག་མངོན་དུ་གྱུར་པ་ན་གསེར་བཟང་པོ་ཞེས་འཇིག་རྟེན་ན་
བསྔགས་པ་བརྗོད་མོད་ཀྱི་དྲི་མ་ཅན་དང་རྣམ་པར་དག་པའི་གནས་་་
སྐབས་གཉིས་ཀ་ཡང་དག་ཅིང་འོད་གསལ་བའི་རང་བཞིན་ཅན་དུ
མཚུངས་པ་ཡིན་ནོ། །།དེ་བཞིན་དུ་སེམས་འདི་ཡང་འདོད་ཆགས་ལ་
སོགས་པའི་ཉོན་མོངས་དང་འགྲོགས་པའི་ཚེ་ཡང་རང་གི་རང་བཞིན་
དོར་ནས་དེ་དག་གི་ངོ་བོར་སྐྱེས་པ་ནི་མེད་མོད་ཀྱི། འོན་ཀྱང་རང་གི་
རང་བཞིན་ནི་ཉོན་མོངས་པ་དག་གིས་ཟིལ་གྱིས་མནན་པས་མི
མངོན་ལ་འདོད་ཆགས་ལ་སོགས་པ་ཉོན་མོངས་པ་དག ང
•290.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བཞིན་ནི་གསེར་གྱི་དྲི་མ་བཞིན་དུ་ཆེས་གསལ་བར་འགྱུར་ལ། དེའི་ཚེ་
སེམས་དེ་ལ་ཡང་ཉོན་མོངས་ཅན་དང་དྲི་མ་ཅན་ལ་སོགས་པའི་ཐ་་་་་
སྙད་བྱེད་ལ་གང་གི་ཚེ་ལམ་གྱིས་ཉོན་མོངས་པ་དང་རྣམ་པར་རྟོག་པ་
རྣམས་གསེར་གྱི་དྲི་མ་ལྟར་ལེགས་པར་སྦྱངས་ཏེ་སེམས་རང་གི་རང་་་
བཞིན་རྣམ་པར་དག་ཅིང་འོད་གསལ་བ་ཙམ་ཞིག་མངོན་དུ་གྱུར་པ་་་
་སེམས་དེ་ལ་མེ་ལོང་ཡེ་ཤེས་སོགས་ཐ་སྙད་( ༡༢༠བ)འདོགས་་་་་ན་
ཀྱང་སྔར་གྱི་རང་བཞིན་དང་ཁྱད་པར་ཅུང་ཟད་ཀྱང་ཡོད་པ་མ་ཡིན་་
ནོ༑ །ཡང་རྣམ་པར་དག་ཅིང་འོད་གསལ་བ་ཞེས་པ་འདིའི་དོན་ཅི་ཞེ་
ན་རང་གི་ངོ་བོ་ཉིད་ཀྱིས་དྲི་མའི་རང་བཞིན་དུ་མ་སྐྱེས་པ་སྟེ། དཔེར་
ན་ཆུ་རང་བཞིན་གྱི་རྣམ་པར་དག་པ་བཞིན་ནོ། །སེམས་ཀྱང་ངོ་བོ་
ཉིད་ཀྱིས་རྣམ་པར་དག་པའི་རང་བཞིན་དུ་སྐྱེས་མོད་ཀྱི་རྐྱེན་གྱི་་་་་་་
དབང་གིས་དྲི་མ་ཅན་དུ་གྱུར་པ་ཡིན་ནོ། །རྐྱེན་མེད་ན་རང་གི་གནས་
ལུགས་གསལ་བར་བྱེད་པའི་ཕྱིར་འོད་གསལ་བ་ཞེས་བྱ་སྟེ། དཔེར་ན་
སྒྲོན་མེའི་འོད་བཞིན་ནོ། །སེམས་རྣམས་ཀྱང་ཚུལ་བཞིན་མ་ཡིན་པ་
ཡིད་ལ་བྱེད་པའི་རྐྱེན་གྱིས་གཙང་བདེ་རྟག་བདག་སོགས་ཕྱིན་ཅི་་་་་་་
ལོག་ཏུ་གོལ་བ་ཡིན་གྱི་རྐྱེན་དེ་དང་བྲལ་ན་ནི་རང་གི་གནས་ལུགས་་་་
གཉིས་མེད་ཀྱི་དེ་ཁོ་ན་ཉིད་ནི་རང་ཉིད་ཀྱིས་གསལ་བར་སྟོན་པར་
འགྱུར་བ་ཡིན་ནོ། །དེའི་ཕྱིར་སེམས་ནི་རང་བཞིན་གྱིས་དག་ཅིང་འོད་
གསལ་བ་ཞེས་བྱའོ། །དེ་ལྟར་སེམས་རང་བཞིན་གྱིས་འོད་གསལ་ཞིང་
རྣམ་པར་དག་པའི་དོན་ཤེས་ན་ངེས་པའི་དོན་གྱི་མདོ་སྡེ་དང་དེ་དག་
གི་མན་ངག་ཟབ་མོ་རྣམས་ཀྱི་དགོངས་པ་རྣམས་བདེ་བླག་ཏུ་རྟོགས་་་
•291·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤིང་༑ ཆུ་ཁམས་གསེར་དང་ནམ་མཁའ་རྣམས། །དག་པ་བཞིན་དུ་
དག་པར་འདོད། །ཅེས་སོགས་གནས་གྱུར་བསྟན་པའི་གཞུང་རྣམས་
ཀྱི་དོན་ཡང་ཕྱིན་ཅི་མ་ལོག་པར་རྟོགས་པར་འགྱུར་རོ། །ཀུན་གཞིའི་
རྣམ་པར་ཤེས་པ་འཇུག་པ་དང་ལྡོག་པའི་ཚུལ་རྣམ་པར་བཞག་པ་་་་་་་
བཤད་ཟིན་ཏོ། །
ད་ནི་འདི་དཔྱད་དེ། གང་ཀུན་གཞིའི་རྣམ་པར་ཤེས་པ་དང་ལྡན་
པ་དེ་ནི་འཇུག་པའི་རྣམ་པར་ཤེས་པ་དང་ལྡན་པ། གང་འཇུག་པའི་
རྣམ་པར་ཤེས་པ་དང་ལྡན་པ་དེ་ཡང་ཀུན་གཞིའི་རྣམ་པར་ཤེས་པ་་་་་
དང་ཡང་ལྡན་པ་ཡིན་ནམ་ཞེ་ན། མུ་བཞི་སྟེ། ཀུན་གཞིའི་རྣམ་པར་
ཤེས་པ་དང་ལྡན་ལ་འཇུག་པའི་རྣམ་པར་ཤེས་པ་དང་མི་ལྡན་པ་ནི་་་
གཉིད་ལོག་པ་སེམས་མེད་པ་དང་། བརྒྱལ་བར་གྱུར་པ་སེམས་མེད་པ་
དང་༑ འདུ་ཤེས་མེད་པའི་སྙོམས་པར་འཇུག་པ་དང་། འགོག་
( ༡༢༡ན)པའི་སྙོམས་པར་འཇུག་པ་ལ་སྙོམས་པར་ཞུགས་པ་དང་།
འདུ་ཤེས་མེད་པའི་སེམས་ཅན་རྣམས་ཀྱི་ནང་དུ་སྐྱེས་པའོ། །འཇུག་
པའི་རྣམ་པར་ཤེས་པ་དང་ལྡན་ལ་ཀུན་གཞིའི་རྣམ་པར་ཤེས་པ་དང་་
མི་ལྡན་པ་ནི། སེམས་ཡོད་པའི་གནས་སྐབས་ན་དགྲ་བཅོམ་པ་དང་
རང་སངས་རྒྱས་དང་ཕྱིར་མི་ལྡོག་པའི་བྱང་ཆུབ་སེམས་དཔའ་དང་་་་
དེ་བཞིན་གཤེགས་པའོ། །གཉིས་ཀ་དང་ལྡན་པ་ནི་སེམས་ཡོད་པའི་
གནས་སྐབས་དེ་ལས་གཞན་དག་ནའོ། །གཉིས་ཀ་དང་མི་ལྡན་པ་ནི་
དགྲ་བཅོམ་པ་དང་རང་སངས་རྒྱས་དང་ཕྱིར་མི་ལྡོག་པའི་བྱང་ཆུབ་་་
སེམས་དཔའ་དང་དེ་བཞིན་གཤེགས་པ་དང་འགོག་པ་ལ་སྙོམས་པར་
•292.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕུང་པོ་ལྷག་མ་མེད་པའི་མྱ་ངན་ལས་འདས་པའི་ཞུགས་པ་དང་།
དབྱིངས་ནའོ །ཞེས་གཏན་ལ་དབབ་པ་བསྡུ་བ་ལས་གང་གསུངས་པ་
ལྟར་རོ། །ས་བོན་ཡོངས་སུ་འཛིན་པ་དང་ལྡན་པས་ཀུན་གཞིའི་ཞེས་
བརྗོད་ན་ས་བོན་ལ་བག་ཆགས་ཞེས་བྱ་བ་རང་བཞིན་ཅི་ཞེ་ན། འདི་
ནི་གང་གི་སྒོ་བར་བྱེད་པ་དང་། གང་ལ་བསྒོ་བར་བྱ་བ་དང་། ཚུལ་ཇི་
ལྟར་སྒོ་བ་དང་། བསྒོས་པའི་རང་བཞིན་གང་ཡིན་པ་དག་གིས་ཤེས་
པར་བྱའོ། །སྒོ་བར་བྱེད་པའི་ནི་སེམས་ཅན་གྱི་རྒྱུད་དུ་གཏོགས་པ་
ཡིན་གྱི་ཕྱི་རོལ་གྱི་གཟུགས་ལ་སོགས་པ་ནི་མ་ཡིན་ཏེ་དེ་དག་གིས
བསྒོ་བར་བྱ་བ་དང་འབྲེལ་བ་མེད་པའི་ཕྱིར་རོ། །སེམས་ཅན་གྱི་རྒྱུད་
དུ་གཏོགས་པ་ཡང་སེམས་དང་སེམས་ལས་བྱུང་བ་རྣམས་ཡིན་གྱི་་་་
མིག་ལ་སོགས་པ་དག་ནི་མ་ཡིན་ཏེ། དེ་དག་གིས་དམིགས་པ་དང་
རྣམ་པ་མི་འཛིན་པས་བླུན་པ་ཉིད་ཀྱི་ཕྱིར་རོ། །གང་ལས་མིག་ལ་
སོགས་པའི་དབང་པོ་རྣམས་འབྱུང་བའི་ས་བོན་དེ་དག་གང་གིས་
འཇོག་པར་བྱེད་ཅེ་ན། དེ་ནི་མིག་རྣ་ཞེས་སོགས་མངོན་པར་བརྗོད་
པའི་རྗེས་སུ་འབྲང་བའི་ཡིད་ཀྱི་རྣམ་པར་ཤེས་པས་འཇོག་པར་བྱེད་་་
དེ༑ དེས་བཞག་པའི་མངོན་པར་བརྗོད་པའི་བག་ཆགས་ལས་བྱུང་
བའི་ཕྱིར་རོ། །དམིགས་རྣམ་མི་འཛིན་ན་བག་ཆགས་བསྒོ་བར་མི་བྱེད་
དོ་ཞེས་གང་ལས་ཤེས་ཞེ་ན་རིགས་( ༡༢༡བ) པ་ལས་ཏེ། འདི་ལྟར་
སེམས་དང་སེམས་ལས་བྱུང་བ་དམིགས་རྣམ་འཛིན་པ་དག་ལ་ཡང་་་་་
དམིགས་རྣམ་མི་གསལ་བ་ཅན་འགའ་ཞིག་ལ་བག་ཆགས་འཇོག་པའི་
ནུས་པ་མེད་པར་མཐོང་སྟེ། གང་གི་ཚེ་ཡིད་རྣམ་པར་གཡེངས་པ་དང་
•293.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་པ་ནང་དུ་གཏད་པ་ལ་སོགས་པའི་གནས་སྐབས་ན་མིག་་་་་་་་
གིས་གཟུགས་མཐོང་བ་དང་རྣ་བས་སྒྲ་ཐོས་པ་ལ་སོགས་པའི་ངབང་་་
ཤེས་བསྐྱེད་ཀྱང་དེའི་ཚེ་གཟུགས་སམ་སྒྲའི་རྣམ་པ་འདི་དང་འདི་ལྟ་་་
བུ་མཐོང་ཐོས་ཞེས་པའི་དྲན་པ་སྐྱེ་བ་མེད་པའི་ཕྱིར་རོ། །དེའི་ཕྱིར་དེ་
དག་ལ་ནི་རང་དྲན་པའི་བག་ཆགས་བསྐྱེད་པའི་ནུས་པ་མེད་པར་དེ་་
ཉིད་ཀྱིས་ཤེས་པ་ཡིན་ནོ། །གང་གི་ཚེ་ཡིད་གཏད་དེ་གཟུགས་མཐོང་
བའམ་སྒྲ་ཐོས་པ་དེའི་ཚེ་དུས་ཕྱིས་ཇི་ལྟ་བ་བཞིན་དུ་རང་དྲན་པའི་་་་
ཤེས་པ་སྐྱེ་བར་མཐོང་ལ། དེའི་ཕྱིར་སྔར་གྱི་དབང་ཤེས་དེ་དག་ལ་
རང་དྲན་པའི་ཤེས་པ་བསྐྱེད་པའི་བག་ཆགས་བསྒོ་བའི་ནུས་པ་ཡོད་་་
པར་ཤེས་པ་ཡིན་ནོ། །དེ་ལྟར་ན་དམིགས་རྣམ་མི་གསལ་བ་དག་ལ་
ཡང་བག་ཆགས་འཇོག་པའི་ནུས་པ་མེད་ན་དམིགས་རྣམས་གཏན་མི་
འཛིན་པ་དག་ལ་བག་ཆགས་འཇོག་པའི་ནུས་པ་ཡོད་པ་ལྟ་ཅི་སྨོས།
གཞན་ཡང་གཉིད་དང་གདོན་གྱིས་བརླམས་པ་དང་སྨྱོས་པ་ལ་སོགས་
པའི་གནས་སྐབས་ཀྱི་སེམས་དགེ་བའམ་མི་དགེ་བ་སྐྱེས་པ་གང་ཡིན་་་
པ་དེ་དག་ཀྱང་དམིགས་རྣམ་མི་གསལ་ཕྱིར་བག་ཆགས་བསྒོ་བར་
བྱེད་པ་མ་ཡིན་ནོ། །ཅི་སྟེ་བག་ཆགས་བསྒོ་བར་བྱེད་པ་ཡིན་ན་བྱས་
ཤིང་བསགས་པ་ཞེས་བྱ་བའི་ལས་ཀྱི་གྲངས་སུ་འགྲོ་བར་འགྱུར་ན་
འདི་དག་ནི་བྱས་ལ་མ་བསགས་པའི་ལས་སུ་གཏོགས་པ་ཡིན་པའི་་་་
ཕྱིར་རོ། །ཀུན་གཞི་ནི་དམིགས་རྣམ་མི་གསལ་བའི་ཕྱིར་དང་རང་ཉིད་
ངང་ལ་བྱེད་པ་འགལ་བའི་ཕྱིར་བསྒོ་བར་མི་རུང་ལ་དེ་དང་མཚུངས་་
ལྡན་གྱི་སེམས་ལས་བྱུང་བ་དག་གིས་ཀྱང་བསྒོ་བར་མི་བྱེད་དེ། དེ་
•·294·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དག་ཀྱང་ཀུན་གཞི་བཞིན་དུ་དམིགས་རྣམ་ཤིན་ཏུ་མི་གསལ་བའི
ཕྱིར་རོ། །དེ་ལྟར་ན་དམིགས་པ་དང་རྣམ་པ་གསལ་པོ་ཅན་གྱི་ཚོགས་
( ༡༢༢ན)བདུན་འཁོར་བཅས་ཁོ་ནས་བག་ཆགས་བསྒོ་བར་བྱེད་་་་
ཀྱི་གཞན་གྱིས་ནི་མ་ཡིན་ནོ་ཞེས་བྱ་བ་འདི་གྲུབ་པ་ཡིན་ནོ། །ཅི་ཙམ་
གྱིས་ན་དམིགས་པ་དང་རྣམ་པ་གསལ་བར་བརྗོད་པར་བྱ་ཞེ་ན། ཉོན་
མོངས་པ་ཅན་གྱི་ཡིད་ནི་རྟག་ཏུ་ངར་རློམ་སེམས་པའི་རྣམ་པ་ཅན
ཡིན་པ ས་དམིགས་པ་དང་རྣམ་པ་བཀྲ་བར་འཛིན་པ་ཅན་ཡིན་ལ།
དེའི་ཕྱིར་དེ་དག་འཁོར་དང་བཅས་པས་ནི་རྟག་ཏུ་བདག་ཏུ་ལྟ་བའི་་
བག་ཆགས་བསྒོ་བར་བྱེད་པ་ཡིན་ནོ། །ཡིད་ཀྱི་རྣམ་པར་ཤེས་པ་ལ་
ཡང་གཉིད་དང་གདོན་གྱིས་བརླམས་པ་ལ་སོགས་པ་རྐྱེན་གྱིས
དཀྲུགས་ཏེ་རང་བཞིན་དུ་མི་གནས་པའི་ཡིད་ཀྱི་རྣམ་པར་ཤེས་པ་ནི་་
དམིགས་པ་རྣམ་པ་མི་གསལ་བ་ཞེས་བྱ་ལ། དེ་ནི་དགེ་མི་དགེའི་རང་
བཞིན་གང་དུ་སྐྱེས་ཀྱང་བག་ཆགས་བསྒོ་བར་བྱེད་པ་མ་ཡིན་ནོ། །
གང་གི་ཚེ་རྐྱེན་གྱིས་མ་དཀྲུགས་ཤིང་རང་བཞིན་དུ་གནས་པ་དེའི་ཚེ་་
དམིགས་རྣམ་གསལ་བ་ཞེས་བརྗོད་ལ། དེའི་ཚེ་དགེ་བའམ་མི་དགེ་
བར་སྐྱེས་པ་དག་གིས་ནི་ལས་ཀྱི་བག་ཆགས་བསྒོ་བར་བྱེད་ལ། ལུང་
དུ་མ་བསྟན་པ་དག་གིས་མངོན་པར་བརྗོད་པའི་བག་ཆགས་འཇོག་་་་
པར་བྱེད་དོ། །དབང་པོའི་རྣམ་པར་ཤེས་པ་རྣམས་ལ་གང་ཡིད་ཀྱི་
རྣམ་པར་ཤེས་པ་རང་བཞིན་དུ་གནས་པར་བཤད་པ་གང་ཡིན་པ་དེ་་
དམིགས་པ་གཅིག་ལ་ལྷན་ཅིག་ཏུ་འཇུག་པ་གང་ཡིན་པ་དེ་དག་ནི་་་་་
དམིགས་པ་དང་རྣམ་པ་གསལ་པོ་ཅན་ཞེས་བྱ་ལ། དེ་དག་དགེ་བའམ་
•295.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་དགེ་བར་སྐྱེས་པ་དག་གིས་ལས་ཀྱི་བག་ཆགས་བསྒོ་བར་བྱེད་ལ།
ལུང་དུ་མ་བསྟན་པར་གྱུར་པ་དག་གིས་ཀྱང་རྒྱུ་མཐུན་གྱི་བག་ཆགས་་
བསྒོ་བར་བྱེད་དོ། །།དབང་ཤེས་གང་རྐྱེན་གྱིས་དཀྲུགས་པའི་ཡིད་ཀྱི་
རྣམ་པར་ཤེས་པ་མི་གསལ་བ་དག་དང་དམིགས་པ་གཅིག་ལ་ལྷན་
ཅིག་ཏུ་འཇུག་པ་དག་དང་། ཡིད་རང་བཞིན་དུ་གནས་ཀྱང་ཡུ་ལ་
གཞན་ལ་རྣམ་པར་གཡེངས་པ་ལ་སོགས་པའི་གནས་སྐབས་ཀྱི་དབང་
ཤེས་རྣམས་ནི་དམིགས་( ༡༢༢བ) རྣམ་མི་གསལ་བ་ཞེས་བྱ་ལ། དེ་
དག་ནི་དགེ་མི་དགེ་ལུང་མ་བསྟན་གང་དུ་སྐྱེས་ཀྱང་བག་ཆགས་བསྒོ་་
བར་བྱེད་པ་མ་ཡིན་ནོ། །གང་གིས་བག་ཆགས་བསྒོ་བར་བྱེད་པའི་
རང་བཞིན་ནི་དེ་འདྲ་བ་ཡིན་ནོ། །གང་ལ་བསྒོ་བར་བྱ་བའི་གཞི་ཇི་ལྟ་
བུ་ཞེ་ན། དེ་ཡང་སེམས་ཅན་གྱི་རྒྱུད་དུ་གཏོགས་པ་ཁོ་ན་ལ་ཡིན་གྱི་ཕྱི་
རོལ་གྱི་དོན་ལ་ནི་མ་ཡིན་ཏེ། དེ་དག་ནི་སྒོ་བྱེད་དང་འབྲེལ་བ་མེད་
པའི་ཕྱིར་དང་། གང་ལ་བག་ཆགས་བསྒོས་པ་དེ་ཉིད་ལ་འབྲས་བུ་
ཡང་རྣམ་པར་སྨིན་པར་འགྱུར་ན་ཕྱི་རོལ་གྱི་ཁམས་ལ་ནི་ལས་ཀྱི་་་་་་་
འབྲས་བུ་སྨིན་པར་རིགས་པ་མ་ཡིན་ཏེ། མདོ་ལས། ལས་བྱས་ཤིང་
བསགས་པ རྣམས་ཀྱི་རྣམ་པར་སྨིན་པ་ནི་ཕྱི་རོལ་གྱི་སའི་ཁམས་ལ་མ་
ཡིན༑ཞེས་པ་ནས། ཟིན་པའི་ཕུང་པོ་དང་ཁམས་དང་སྐྱེ་མཆེད་རྣམས་
ལ་སྨིན་པར་འགྱུར་རོ། །ཞེས་གསུང་པའི་ཕྱིར་རོ། །སེམས་ཅན་གྱི་རྒྱུད་
དུ་གཏོགས་པ་ལ་ཡང་མིག་ལ་སོགས་པ་ནི་བག་ཆགས་བསྒོ་བའི
གཞིར་རུང་བ་མ་ཡིན་ཏེ། དེ་དག་ནི་འཁོར་བར་འཁོར་བ་ན་སྐྱེ་བ་
ཀུན་ཏུ་བརྟན་པ་མ་ཡིན་པའི་ཕྱིར་ཏེ། གཟུགས་མེད་པར་སྐྱེས་པ་ན་
•296.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྒྱུན་ཆད་པའི་ཕྱིར་རོ། །བར་སྐབས་སུ་རྒྱུད་རྒྱུན་ཆད་ཅིང་མི་རྟག་པ་
དག་ཀྱང་ལས་ཀྱི་བག་ཆགས་བསྒོ་བའི་གཞིར་རུང་བ་མ་ཡིན་ཏེ། འདི་
ལྟར་གང་ལ་བསྒོས་པའི་གཞི་རྒྱུན་ཆད་པ་ནི་དེ་ལ་འགོས་པའི་བག་་་་་
ཆགས་ཀྱང་མེད་པར་འགྱུར་ལ། དེ་ལྟ་ན་རྒྱུ་མེད་པའི་ཕྱིར་ལས་ཀྱི་
འབྲས་བུ་རྣམ་པར་སྨིན་པ་རྣམས་ཀྱང་ཆུད་ཟོས་པར་འགྱུར་ན་དེ་
ཡང་རིགས་པ་མ་ཡིན་ཏེ། མདོ་ལས། ལུས་ཅན་རྣམས་ཀྱི་ལས་རྣམས་
ནི༑ །བསྐལ་བ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་
ན༑ །འབྲས་བུ་ཉིད་དུ་སྨིན་པར་འགྱུར།།ཞེས་གསུངས་པའི་ཕྱིར་རོ། །
རིགས་པ་ཡང་ཡོད་དེ། ཕྱི་རོལ་ཏུ་ཡང་ཏིལ་ལ་སོགས་པ་རྒྱུད་རྒྱུན་
ཆགས་པར་འཇུག་པ་དག་ལ་མེ་ཏོག་ལ་སོགས་པའི་དྲི་བསྒོ་བར
མཐོང་གི་སྒྲ་ལྟར་རྒྱུན་མེད་པའམ་རླུང་ལྟར་ཤིན་ཏུ་གཡོ་བ་དག་ལ་་་་་
( ༡༢༣ན)ནི་མེ་ཏོག་གི་དྲི་བསྒོ་བར་མ་མཐོང་བའི་ཕྱིར་རོ། །དེ་བས་
ན་བག་ཆགས་བསྒོ་བའི་གཞི་ནི་འཁོར་བའི་སྐྱེ་བ་ཀུན་ཏུ་རྒྱུད་རྒྱུན་་་་་་
ཆགས་པར་འཇུག་པ་ཞིག་དགོས་པ་ཡིན་ནོ། །དེ་ལྟར་རྒྱུད་རྒྱུན་ཆགས་
པར་འཇུག་པ་དེ་ལ་དམིགས་པ་དང་རྣམ་པར་རིས་སུ་མ་ཆད་ཅིང་མི་
གསལ་བའི་རང་བཞིན་ཅན་ཞེས་དགོས་ཏེ། དེ་ལྟ་བུ་ནི་སྒོ་བྱེད་དགེ་
མི་དགེ་ལུང་མ་བསྟན་པ་གང་གི་ཡང་ནུས་པ་འཇུག་ཏུ་རུང་བ་ཡིན་་་་་
པའི་ཕྱིར་ཏེ། རང་གི་ངོ་བོ་ཤིན་ཏུ་སྟོབས་ཆུང་བའི་ཕྱིར་རོ། །དམིགས་
པ་རྣམ་པ་རིས་སུ་ཆད་ཅིང་གསལ་པོ་ཅན་རྣམས་ལ་ནི་བག་ཆགས
བསྒོ་བར་རུང་བ་མ་ཡིན་ཏེ། རང་གི་ངོ་བོ་སྟོབས་དང་ལྡན་པས་
གཞན་གྱི་ནུས་པ་འཇུག་པའི་གོ་མི་རྙེད་པའི་ཕྱིར་རོ། །ཕྱི་རོལ་ན་ཡང་
•297.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གླ་རྩི་དང་སྒོག་སྐྱ་ལ་སོགས་པ་དྲི་ཆེས་སྟོབས་དང་ལྡན་པ་དག་ནི་
ཏོག་ལ་སོགས་པ་རྫས་གཞན་གྱི་དྲི་འཛིན་པར་མི་བྱེད་ལ། ཏིལ་ལ་
སོགས་པ་དྲི་མཉམ་ཞིང་སྟོབས་གཞན་པ་དག་གིས་ནི་མེ་ཏོག་གི་དྲི་་་་་
འཛིན་པ་མཐོང་བ་ཡིན་ནོ། །དེ་བས་ན་ཚོགས་བདུན་དམིགས་རྣམ་
རིས་སུ་ཆད་ཅིང་གསལ་བ་དག་ལ་ནི་བསྒོ་བར་བྱེད་ནུས་པ་མ་ཡིན་་་་་
ནོ༑ །དེ་ལྟར་རྒྱུད་རྒྱུན་ཆགས་ཤིང་དམིགས་རྣམ་རིས་སུ་མ་ཆད་པ་
ཡིན་ཡང་གྲངས་ཅན་གྱི་བདག་ལྟ་བུ་རྟག་པ་དག་ནི་རྐྱེན་གྱིས་ཁྱད
པར་དུ་བྱར་མེད་ལ་གང་ལ་རྐྱེན་གྱིས་ཁྱད་པར་དུ་བྱར་མེད་པ་དེ་
དག་ལ་ནི་སྒོ་བྱེད་ཀྱི་ནུས་པ་འཇུག་ཏུ་མི་རུང་བའི་ཕྱིར་བསྒོ་བའི་་་་་་་
གཞི་མ་ཡིན་གྱི། གཞན་དུ་ན་སྒོ་བྱེད་དག་གི་ཁྱད་པར་བསྐྱེད་དུ་རུང་
ཞིང་ནུས་པ་འཇུག་རུང་བ་ཞིག་དགོས་པ་ཡིན་ནོ། །དེ་ཡང་སྒོ་བྱེད་
དག་དང་རྒྱུད་གཅིག་ལ་དུས་གཅིག་ཏུ་འབྲེལ་བ་ཞིག་དགོས་ཏེ། རྒྱུད་
གཞན་དུ་གཏོགས་པའམ་སྒོ་བྱེད་དང་སྔ་ཕྱིར་གྱུར་པ་དག་ནི་སྒོ་བྱེད་་
དང་འབྲེལ་བ་མེད་པས་བསྒོ་བའི་གཞིར་རུང་བ་མ་ཡིན་ནོ། །དེ་ལྟར་
ན་སྐྱེ་བ་ཀུན་ཏུ་རྒྱུད་རྒྱུན་ཆགས་པར་འཇུག་པ་དང་། དེ་ཡང་
དམིགས་རྣམ་རིས་སུ་མ་ཆད་ཅིང་མི་གསལ་བ་དང༌། མི་རྟོག་པ་ཉིད་
ཀྱིས་སྒོ་བྱེད་ཀྱི་ནུས་པ་འཇུག་ཏུ་རུང་བ་དང་། ( ༡༢༣བ)སྒོ་བྱེད་
དང་རྒྱུད་གཅིག་ལ་དུས་གཅིག་ཏུ་འབྲེལ་བ་ཞེས་བྱ་བའི་མཚན་ཉིད་་་
དང་ལྡན་པ་ནི་ཀུན་གཞིའི་རྣམ་ཤེས་ལས་གཞན་ལ་ཡོད་པ་མ་ཡིན་་་
པས་དེའི་ཕྱིར་ཀུན་གཞིའི་རྣམ་ཤེས་དེ་ཁོ་ན་བག་ཆགས་བསྒོ་བའི་་་་་་
གཞི་ཡིན་ནོ་ཞེས་པ་འདི་གྲུབ་པ་ཡིན་ནོ། །དོན་དེ་དག་ཀྱང་ཐིག་
•298·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྡུས་ལས། བརྟན་ལུང་མ་བསྟན་བསྒོ་བྱ་བ། །བསྒོ་བར་བྱེད་དང་
འབྲེལ་བ་ལས། །སྒོ་བྱེད་དེ་ལས་གཞན་དུ་མིན། །འདི་ནི་བག་ཆགས་
མཚན་ཉིད་དོ། །ཞེས་གསུངས་པས་བསྟན་པ་ཡིན་ནོ། །དེ་ལ་ལུང་མ་
བསྟན་ཞེས་པ་དགེ་མི་དགེར་ལུང་དུ་མ་བསྟན་པ་ལ་འགྲེལ་པ་དག་་་་་
གིས་འཆད་པ་ནི་རིགས་པ་མ་མཐོང་སྟེ། དེ་ལྟ་ན་ཉོན་མོངས་པ་ཅན་
གྱི་ཡིད་ཀྱང་བག་ཆགས་བསྒོ་བའི་གཞིར་ཐལ་བར་འགྱུར་ཏེ། བརྟན་
ལུང་མ་བསྟན་ཞེས་པའི་ཚིགས་སུ་བཅད་པའི་དོན་ཚང་བའི་ཕྱིར་རོ། །
ཅི་སྟེ་དེ་ནི་འཇིག་རྟེན་ལས་འདས་པའི་ལམ་མངོན་དུ་གྱུར་པ་ལ་་
སོགས་པའི་ཚེ་རྒྱུན་ཆད་པའི་ཕྱིར་རོ་ཞེ་ན། དེ་ཙམ་གྱིས་མི་བརྟན་པ་
མ་ཡིན་ཏེ། ཇི་སྐད་སེམས་དང་སེམས་ལས་བྱུང་བའི་ཆོས་བརྟན་པ་དེ་
དག་ལས་ཀྱང་ཁ་ཅིག་ཅེས་དེ་ཡང་བརྟན་པར་གསུངས་པའི་ཕྱིར་རོ། །
དེ་བས་ན་ལུང་དུ་མ་བསྟན་པའི་དོན་ནི་ཁོ་བོས་བཤད་པ་ལྟར་
དམིགས་རྣམ་རིས་སུ་མ་ཆད་ཅིང་མི་གསལ་བའི་དོན་ཅན་དུ་འཐད་་་
པ་ཡིན་ནོ། །ཇི་སྐད་བཤད་པའི་མཚན་ཉིད་དག་ནི་ཀུན་གཞིའི་འཁོར་
གྱི་སེམས་བྱུང་དག་ལ་ལྡན་པའི་ཕྱིར། བག་ཆགས་བསྒོ་བའི་བཞིར་
འགྱུར་རོ་ཞེ་ན་མ་ཡིན་ཏེ། སེམས་ལས་བྱུང་བ་དག་ནི་སྐད་ཅིག་རེ་རེ་
སེམས་ལ་བརྟེན་ནས་འབྱུང་བས་རང་གི་རིགས་འདྲ་སྔ་མ་ལས་ཕྱི་མ་་
འབྱུང་བའི་རྒྱུད་རྒྱུན་ཆགས་པ་མེད་པས་བརྟན་པ་མ་ཡིན་ནོ། །ཡང་
ན་གང་ཞིག་རྟེན་དུ་རུང་བ་དེ་ཁོ་ན་བསྒོ་བར་བྱ་བའི་གཞི་ཡིན་ཏེ།
གཞན་དུ་བག་ཆགས་ཀྱི་རྟེན་དུ་ཡང་མི་རུང་བའི་ཕྱིར་རོ། །སེམས་
ལས་བྱུང་བ་དག་ནི་གཞན་ལ་བརྟན་པ་ཁོ་ན་ཡིན་གྱི་གཞན་ལ་མ་
•299.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བརྟེན་པར་རང་གནས་པའི་མཐུ་མེད་(༡༢༤ན) པས་དེའི་ཕྱིར
བག་ཆགས་བསྒོ་བར་བྱེད་པའི་རྟེན་དུ་རུང་བ་མ་ཡིན་ནོ། །གང་དག
རྣམ་པར་ཤེས་པའི་ཚོགས་དྲུག་ཁོ་ན་བསྒོ་བར་བྱ་བའི་གཞི་ཡིན་ནོ་་་་་
ཞེས་རང་གི་སྡེ་པ་ཁ་ཅིག་སྨྲ་བ་དེ་དག་བྱེ་བྲག་ཏུ་དགག་པར་བཞེད་་་
ནས༑ཐིག་བསྡུས་ལས། དྲུག་པོ་དག་ལ་འབྲེལ་མེད་དེ། །ཐ་དད་གསུམ་
དང་འགལ་་ླབའི་ཕྱིར། །རིགས་ལ་བྱས་ན་གཞན་དུ་ཐལ། །སྐད་ཅིག་
ལྷན་ཅིག་མི་གནས་ཕྱིར། །ཞེས་གསུངས་ཏེ། དེ་ལ་འཇུག་པའི་རྣམ་
པར་ཤེས་པ་ཕན་ཚུན་གཅིག་གིས་གཅིག་ལ་བསྒོ་བར་བྱེད་དམ། འོན་
ཏེ་སྐད་ཅིག་སྔ་མས་ཕྱི་མ་དག་ལ་བསྒོ་བར་བྱེད། ཅེས་བརྟག་ཕྱོགས་
དང་པོ་ལྟར་ན་ཡང་མི་རིགས་ཏེ། འཇུག་པའི་རྣམ་པར་ཤེས་པ་དྲུག་
པོ་དག་ནི་ཕན་ཚུན་འབྲེལ་བ་མེད་པའི་ཕྱིར་རོ། །དཔེར་ན་རྒྱུད་ཐ་
དད་པའི་ཤེས་པ་བཞིན་ནོ། །ཅིའི་ཕྱིར་འབྲེལ་བ་མེད་ཅེ་ན། ཐ་དད་
གསུམ་དང་འགལ་བའི་ཕྱིར། །ཞེས་སྨོས་ཏེ། གང་དག་ཡུལ་དང་དབང་
པོ་དང་ཡིད་ལ་བྱེད་པ་ཐ་དད་པ་ཁོ་ན་ལས་སྐྱེས་པ་དེ་དག་ནི་ཕན་་་་
ཚུན་འབྲེལ་བ་མེད་པ་ཁོ་ན་ཡིན་ཏེ། དཔེར་ན་རྒྱུད་ཐ་དད་པའི་
དབང་ཤེས་བཞིན། སྐྱེས་བུ་གཅིག་གི་འཇུག་པའི་རྣམ་པར་ཤེས་པ་
རྣམས་ཀྱང་ཡུལ་དང་དབང་པོ་དང་ཡིད་ལ་བྱེད་པ་སོ་སོ་ཐ་དད་པ་་་་
ལས་སྐྱེས་པ་ཡིན་ནོ། །ཞེས་པའོ། །འབྲེལ་བ་མེད་ཀྱང་བསྒོ་བྱ་སྒོ་བྱེད་
དུ་འགྱུར་བ་ཅི་འགལ་ཞེ་ན་མི་རུང་སྟེ་འདི་ལྟར། གང་ཞིག་གང་ལ་
འབྲེལ་བ་མེད་པ་དེས་ནི་དེ་ལ་ཕན་པ་ཉེ་བར་སྦྱོར་བ་མ་ཡིན་ཏེ།
འབྲེལ་བ་མེད་པའི་ཕྱིར།
·300.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དཔེར་ན་འབིགས་བྱེད་དང་གངས་ཅན་བཞིན། སྐྱེས་བུ་གཅིག་གི
འཇུག་པའི་རྣམ་པར་ཤེས་པ་རྣམས་ཀྱང་འབྲེལ་བ་མེད་པ་ཡིན་ནོ། །
ཞེས་བྱ་བ་ནི་ཁྱབ་པར་བྱེད་པ་མ་དམིགས་པའོ། །ཕན་པ་ཉེ་བར་སྦྱོར་
བ་མེད་པར་ཡང་བག་ཆགས་བསྒོ་བར་བྱ་བ་དང་སྒོ་བར་བྱེད་པར་་་་་
ཡང་རིག་པ་མ་ཡིན་ཏེ། ཐམས་ཅད་ཀྱང་སྒོ་བར་བྱེད་པ་དང་སྒོ་བར་
བྱ་བའི་གཞིར་ཐལ་བར་འགྱུར་བའི་ཕྱིར་རོ། །ཅི་སྟེ་དྲུག་པོ་དག་གིས་
ཕན་ཚུན་མི་བསྒོའི། །འོན་ཀྱང་མིག་གི་རྣམ་པར་ཤེས་པ་སྐད་ཅིག་སྔ་
མ་གང་ཡིན་པ་དེས་ནི་རང་གི་རིགས་འདྲ་ཕྱི་མ་ལ་བསྒོ་བར་བྱེད་དོ་་་
ཞེ་ན། སྐད་ཅིག་(༡༢༤བ) ལྷན་ཅིག་མི་གནས་ཕྱིར། །ཞེས་སྨོས་ཏེ།
གང་གི་ཚེ་སྔ་མ་སྐྱེས་པ་དེའི་ཚེ་ཕྱི་མ་མ་སྐྱེས་ལ། གང་གི་ཚེ་ཕྱི་མ་སྐྱེས་
པ་དེའི་ཚེ་སྔ་མ་འགག་པས་དེ་དག་སྐྱེ་འགག་ལྷན་ཅིག་མ་བྱས་པའི་
ཕྱིར་བསྒོ་བར་བྱ་བ་དང་སྒོ་བར་བྱེད་པར་རུང་བ་མ་ཡིན་ནོ། །ཅི་སྟེ་
སྐྱེ་འགག་ལྷན་ཅིག་མ་བྱས་ཀྱང་སྔ་ཕྱི་དག་རིགས་གཅིག་པའི་ཕྱིར་་་་་་
ཉེས་པ་མེད་དོ་ཞེ་ན། རིགས་ལ་བྱས་ན་གཞན་དུ་ཐལ། ཞེས་སྨོས་ཏེ།
དེ་ལྟ་ན་ལྷ་སྦྱིན་གྱི་མིག་ཤེས་ཀྱིས་ཀྱང་མཆོད་སྦྱིན་གྱི་མིག་ཤེས་ལ
བག་ཆགས་བསྒོ་བར་འགྱུར་ཏེ། རིགས་གཅིག་པའི་ཕྱིར་རོ། །འགྲེལ་
པར་དོན་གསང་དུ་དབང་པོ་གཟུགས་ཅན་སྐད་ཅིག་སྔ་ཕྱི་དག་ཀྱང་
རིགས་གཅིག་པའི་ཕྱིར་བསྒོ་བྱ་སྒོ་བྱེད་དུ་འགྱུར་ལ། དེ་ལྟ་ན་སེམས་
རྒྱུད་ཁོ་ན་བསྒོ་བར་བྱ་བའི་གཞིར་འདོད་པ་ཉམས་སོ། །ཞེས་དང་།
དགྲ་བཅོམ་པའི་སེམས་ལ་ཡང་མི་དགེ་བའི་བག་ཆགས་འཇོག་པར་
འགྱུར་ཏེ་ཤེས་པར་ཡང་རིགས་གཅིག་པའི་ཕྱིར་རོ། །ཞེས་འཆད་དོ། །
•301·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རིགས་པའི་དབང་ཕྱུག་ནི་ཤེས་པ་སྔ་མས་ཤེས་པ་ཕྱི་མ་རང་དང་རྗེས་
སུ་མཐུན་པའི་འབྲས་བུ་བསྐྱེད་པའི་ནུས་ལྡན་དུ་བསྐྱེད་པ་ཉིད་ལ་སྔ་་
མས་ཕྱི་མ་ལ་བག་ཆགས་བཞག་པ་ཞེས་པའི་ཐ་སྙད་ཐོབ་ལ། དེའི་
ཕྱིར་བསྒོ་བྱ་སྒོ་བྱེད་ནི་རྒྱུ་འབྲས་ཡིན་པའི་ཕྱིར་སྔ་ཕྱི་ཁོ་ནར་རིགས་་་་
ཀྱི་དུས་མཉམ་པ་ནི་མ་ཡིན་ཏེ། རྒྱུ་མ་སྐྱེས་པ་ན་རྫས་སུ་མེད་པས་
འབྲས་བུ་ལ་ཕན་པ་ཉེ་བར་སྦྱོར་བའི་ནུས་པ་མེད་པའི་ཕྱིར་དང་སྐྱེས་
པ་ན་རྒྱུ་བཞིན་དུ་འབྲས་བུ་ཡང་གྲུབ་ཟིན་པས་རྒྱུའི་བྱ་བ་མེད་པའི་་་་
ཕྱིར་རོ། །དེ་བས་ན་དུས་མཉམ་པའི་རྒྱུས་ནི་རང་ཉིད་གྲུབ་པ་དང་མ་
གྲུབ་པའི་དུས་གང་གི་ཚེ་ཡང་འབྲས་བུ་ལ་ཕན་པ་ཉེ་བར་མི་སྦྱོར
བའི་ཕྱིར་འཐད་པ་མ་ཡིན་ནོ། །ཞེས་བྱ་བར་བཞེད་པ་ཡིན་ཏེ། ཇི་སྐད་
དུ་རྣམ་འགྲེལ་ལས། མེད་པ་སྔར་ནུས་མེད་ཕྱིར་དང་། །ཕྱིས་ཀྱང་ཉེ་
བར་མི་སྦྱོར་ཕྱིར། །རྒྱུ་རྣམས་ཐམས་ཅད་སྔར་ཡོད་ཡིན། །ཞེས་
གསུངས་པ་ཡིན་ནོ། །བསྒོ་བར་བྱ་བའི་གཞི་ཡང་ཇི་སྐད་བཤད་པའི་
མཚན་ཉིད་ཅན་གྱི་( ༡༢༥ན)ཀུན་གཞི་ནི་ཞལ་གྱིས་མི་བཞེས་པར་་
མངོན་ཏེ། དེ་ལྟ་བུའི་རྣམ་ཤེས་ནི་ཚད་མ་གཉིས་གང་གིས་ཀྱང་མ་
གྲུབ་པའི་ཕྱིར་རོ། །དེ་ལ་རེ་ཞིག་སྒྲུབ་པར་བྱེད་པའི་རྗེས་སུ་དཔག་པ་
ནི་ཡོད་པ་མ་ཡིན་ཏེ། འདིའི་རང་བཞིན་དང་འབྲས་བུ་གང་ཡང་སྣང་
དུ་མི་རུང་བའི་ཕྱིར་རོ། །རེ་ཞིག་རང་གི་རང་བཞིན་གང་ཡིན་པ་དེ་ནི་
བསྒྲུབ་པར་བྱ་བ་དང་མཚུངས་པའི་ཕྱིར་སྒྲུབ་བྱེད་དུ་རིགས་པ་མ་་་་་་
ཡིན་ཏེ། འདིའི་འབྲས་བུ་འགའ་ཡང་ཡོད་པ་མ་ཡིན་ནོ། །འདི་ནི་ཤིན་
ཏུ་ལྐོག་ཏུ་གྱུར་པ་ཉིད་ཀྱིས་གཞི་གང་དུ་ཡང་སྣང་དུ་རུང་བ་མ་ཡིན་་་
·302.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལ༑ དེའི་ཕྱིར་འདིའི་ནུས་པ་ཡོད་པ་དང་མེད་པའི་རྗེས་སུ་འཇུག་པ་
དང་ལྡོག་པའི་འབྲས་བུ་འགའ་ཡང་ཚད་མས་གྲུབ་པ་མེད་པའི་ཕྱིར་་་
རོ༑ །ཕན་འདོགས་པའི་ནུས་པ་མ་མཐོང་བཞིན་དུ་ཡང་འདི་དག་ཀུན་
གཞིས་བྱས་སོ་ཞེས་སྨྲ་ན་ནི། ཕྱི་དང་ནང་གི་འདུ་བྱེད་འདི་ཀུན་ཡང་
དབང་ཕྱུག་གམ་གཙོ་བོས་བྱས་ཞེས་སྨྲ་བ་ཡང་དག་ཏུ་ཅི་ཞིག་ཡོད་དེ།
གཉིས་ཀ་ལ་ཡང་སྒྲུབ་བྱེད་མེད་པར་མཚུངས་པའི་ཕྱིར་རོ། །གཞན་
ཡང་ས་བོན་ཐམས་ཅད་པའི་ཀུན་གཞིའི་རྣམ་པར་ཤེས་པ་ནི་འཁོར་་་་
བ་ཇི་སྲིད་དུ་རྒྱུན་འཇུག་པར་ཁས་ལེན་པ་ཡིན་ན། དེ་ལྟ་ན་འཇུག་
པའི་རྣམ་པར་ཤེས་པ་ལ་སོགས་པའི་འབྲས་བུ་ཐམས་ཅད་དུས་ཅིག་་་
ཅར་སྐྱེ་བ་དང་། ནམ་ཡང་མེད་པ་ཡིན་པར་འགྱུར་ཏེ། དེ་དག་གི་རྒྱུ་
རྟག་ཏུ་ཉེ་བར་ཡོད་པའི་ཕྱིར་རོ། །ཅི་སྟེ་རྒྱུ་ས་བོན་ཡོད་ཀྱང་ལྷན་ཅིག་
བྱེད་པའི་རྐྱེན་ཉེ་བར་མི་གནས་པའི་ཕྱིར་རྟག་ཏུ་སྐྱེ་བ་མ་ཡིན་ནོ་ཞེ་
ན༑ལྷན་ཅིག་བྱེད་པའི་རྐྱེན་དེ་ཡང་ཀུན་གཞི་ལས་གཞན་པའི་རྒྱུ་ལས་
འབྱུང་བར་ཁས་ལེན་ན་ནི་ཀུན་གཞི་ས་བོན་ཐམས་ཅད་པ་ཡིན་པ་་་་་་
འགལ་ཞིང་། ཕྱི་ནང་གི་འདུ་བྱེད་ཐམས་ཅད་ཀུན་གཞིའི་ས་བོན་ལས་
འབྱུང་ངོ་ཞེས་པའི་གྲུབ་པའི་མཐའ་ལ་ཡང་གནོད་པར་འགྱུར་རོ། །ཅི་
སྟེ་ཡང་ཀུན་གཞིའི་རྒྱུ་ལས་འབྱུང་ན་ནི་ལྷན་ཅིག་བྱེད་རྐྱེན་དུ་འདོད་་
པ་ཡང་( ༡༢༥བ)ཅིའི་ཕྱིར་རྟག་ཏུ་སྐྱེ་བར་མི་འགྱུར་ཏེ། རྒྱུ་རྟག་ཏུ་
ཉེ་བར་ཡོད་པའི་ཕྱིར། དེ་ལ་ཡང་ལྷན་ཅིག་བྱེད་རྐྱེན་གཉིས་པ་ཉེ་
བར་མི་གནས་པའི་ཕྱིར་ཞེས་པ་ལས་གཞན་པའི་ལན་ཅི་ཞིག་ཡོད། དེ་
ལ་ཡང་བརྟག་པ་སྔ་མ་ཁོ་ན་འཇུག་པའི་ཕྱིར་ལན་ཡང་དག་པ་མ
·303·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ།།དེ་བས་ན་འབྱུང་བ་ཞི་ཉིད་རྒྱུ་དང་རྐྱེན་ཐམས་ཅད་ཀྱི་རྩ་བ་
ཡིན་ལ། དེ་ཡང་ནམ་དུ་ཡང་རྒྱུན་མ་ཆད་པའི་ཕྱིར་ཕྱི་ནང་གི་འབྲས་
བུ་ཀུན་ནས་ནམ་དུ་ཡང་རྒྱུན་མི་ཆད་པར་ཐལ་བ་སོ་ན་འདུག་པ་་་་་
ཡིན་ནོ། །ཅི་སྟེ་ས་བོན་ཐམས་ཅད་པའི་ཀུན་གཞི་ཁས་ལེན་པ་ལ་ཉེས་
པ་མེད་ན་ནུས་པ་ཐམས་ཅད་དང་ལྡན་པའི་གཙོ་བོ་འདི་དག་ཀུན་གྱི་
རྒྱུར་སྨྲ་བའི་གྲངས་ཅན་ལ་ཡང་མི་རིགས་པ་ཅི་ཞིག་ཡོད་དེ། དེ་དག་
ཚུལ་མཚུངས་པའི་ཕྱིར་རོ། །ཅི་སྟེ་གཙོ་བོ་ནི་རྟག་པ་ཡིན་ལ་ཀུན་གཞི་
ནི་མི་རྟག་པའི་ཕྱིར་མཚུངས་པ་མ་ཡིན་ནོ་སྙམ་ན། ཀུན་གཞི་མི་རྟག་
ཅེས་བྱ་བ་འདི་ཡང་ཚིག་ཙམ་དུ་ཟད་ཀྱི་སྒྲུབ་པར་བྱེད་པའི་རིགས་པ་
ཅུང་ཟད་ཀྱང་མེད་དེ། ཀུན་གཞི་རང་ཉིད་ཀྱི་སྒྲུབ་བྱེད་ལྟར་མ་གྲུབ་
པའི་ཕྱིར་རོ། །དེ་ལྟར་ན་ཀུན་གཞི་མེད་པར་ཁས་བླངས་ཤིང་དེ་ཡང་
མི་རྟག་པའི་སྒྲུབ་བྱེད་ཡང་དག་མེད་པའི་ཕྱིར་རྟག་པར་དོན་གྱིས་
ཁས་བླངས་པ་ཡིན་ནོ། །དེའི་ཕྱིར་ཀུན་གཞི་མི་རྟག་ལ་གཙོ་བོ་རྟག་
ཅེས་པའི་ཁྱད་པར་ཡང་མི་རིགས་པ་ཡིན་ནོ། །དེ་བས་ན་འདི་ལ་སྒྲུབ་
པར་བྱེད་པའི་རྗེས་སུ་དཔག་པ་ཡོད་པ་མ་ཡིན་ནོ། །ཅི་སྟེ། ཐོག་མ་
མེད་པའི་དུས་ཀྱི་དབྱིངས། །ཞེས་དང༌། ལེན་པའི་རྣམ་པར་ཤེས་པ་
ཟབ་ཅིང་ཕྲ། །ཞེས་པ་ལ་སོགས་པའི་ལུང་འདིའི་སྒྲུབ་བྱེད་ཡིན་ནོ་
སྙམ་ན་ཡང་། འདི་ནི་ལུང་གི་དོན་དུ་ཡང་རིགས་པ་མ་ཡིན་ཏེ། སྒྲུབ་
བྱེད་མེད་ཅིང་ཇི་སྐད་བཤད་པའི་གནོད་བྱེད་དང་བཅས་པའི་ཕྱིར་རོ
སྒྲུབ་བྱེད་མེད་ཅིང་གནོད་བྱེད་དང་བཅས་པའི་དོན་སྟོན་པ་ཡང་་་་་་་
ཐམས་ཅད་མཁྱེན་པའི་གསུང་དུ་རིགས་པ་མ་ཡིན་ཏེ། སྨྲ་བ་པོ་ཐམས་
304·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཅད་མཁྱེན་པ་མ་ཡིན་པར་ཐལ་བར་འགྱུར་བའི་ཕྱིར་རོ། །དེ་བས་ན་
ལུང་( ༡༢༦ན) ནི་གནོད་པ་མེད་པའི་དོན་ཅན་དུ་བཤད་པར་་་་་་་་་
རིགས་སོ། །ཀུན་གཞི་ཁས་ལེན་པ་དག་ཀྱང་དེ་མངོན་སུམ་གྱི་ཡུལ་དུ་
ཁས་མི་ལེན་པ་དེའི་ཕྱིར་དེ་སྒྲུབ་པ་ལ་འབད་པ་བྱེད་མི་དགོས་སོ། །དེ་
ལྟར་ན་རིགས་པའི་ཚུལ་དེ་ལྟ་བུ་དང་གཞན་ཡང་གཟིགས་ནས་་་་་་་་་
རིགས་པའི་དབང་ཕྱུག་རྣམ་པ་གཉིས་དང་དཔལ་ལྡན་ཟླ་བ་གྲགས་་་་
པ་ལ་སོགས་པ་ཆེན་པོ་འགའ་ཞིག་ཀུན་གཞི་མི་བཞེད་པར་མངོན་ཏེ།
དབུ་མ་ལ་འཇུག་པར། ཀུན་གཞི་ཡོད་ཅིང་གང་ཟག་ཉིད་ཡོད་ལ། །
ཕུང་པོ་འདི་དག་འབའ་ཞིག་ཉིད་ཡོད་ཅེས། །གསུངས་པ་དེ་ནི་དེ་
ལྟར་ཆེས་ཟབ་དོན། །རིགས་པར་མི་འགྱུར་གང་ཡིན་དེ་ལའོ། །ཞེས་པ་
དང་༑ དེའི་འགྲེལ་པར་ཡང་། དབང་ཕྱུག་རྟག་ལ་ཀུན་གཞི་མི་རྟག་
ཅེས་བྱ་བ་འདི་ནི་ཁྱད་པར་རོ། །ཞེས་པ་ལ་སོགས་པས་དགག་པ་
མཛད་པ་ཡིན་ནོ། །རིགས་པའི་དབང་ཕྱུག་གི་རིགས་པའི་འགྲོས་ལ་
བརྟགས་ན་མི་བཞེད་པར་མངོན་པ་ཙམ་མ་གཏོགས་པ་དེ་དག་གི་་
གཞུང་རྣམས་སུ་ཀུན་གཞི་ལ་དགག་པ་མཛད་པ་ཡང་མེད་ལ་སྒྲུབ་པ་་
ཡང་མེད་དོ། །གང་ཡང་རྣམ་འགྲེལ་ལས། ཅིག་ཅར་རིགས་མི་མཐུན་
སྐྱེ་ཡང་། །ཤིན་ཏུ་གསལ་བའི་སེམས་གཅིག་གིས། །ནུས་པ་ཉམས་པར་
བྱས་པའི་ཕྱིར། །ཀུན་གཞི་ལས་གཞན་འབྱུང་བ་མིན། །ཞེས་གསུངས་
པ་ཡང་། ཀུན་གཞི་འཇུག་ཤེས་ཀྱི་རྒྱུར་ཁས་ལེན་པའི་ཕྱོགས་ལ་གཞན་
གྱིས་བཀོད་པའི་ཉེས་པ་མེད་ཅེས་གཟུ་བོར་གནས་པའི་རྒོལ་བས་
གཟུ་བོར་གནས་པའི་ལན་མཛད་པ་ཡིན་གྱི་རང་གི་ཕྱོགས་སུ་བྱེད་པ་་
•305.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་མ་ཡིན་ཏེ། ཀུན་གཞིའི་སྒྲུབ་བྱེད་ཅུང་ཟད་ཀྱང་མ་བཀོད་པའི་ཕྱིར་
དང་། སྐབས་གཞན་དུ་འཇུག་ཤེས་ཀྱི་རྒྱུ་ཡུལ་དབང་ཡིད་ལ་བྱེད་པ་
གསུམ་དུ་ངེས་པར་གསུངས་པའི་ཕྱིར་རོ། །འོ་ན་སློབ་དཔོན་འདི་དག་
བག་ཆགས་བསྒོ་བའི་གཞི་ཇི་ལྟ་བུ་ཞིག་བཞེད་པ་ཡིན་ཞེ་ན། དབང་
པོའི་རྣམ་པར་ཤེས་པ་ནི་སྐད་ཅིག་སྔ་མ་རྣམས་ཀྱིས་སྐད་ཅིག་ཕྱི་མ་་་་
( ༡༢༦བ)རྣམས་ལ་རང་གི་རིགས་འདྲ་གཞན་བསྐྱེད་པའི་རྒྱུ
མཐུན་པའི་བག་ཆགས་ཙམ་སྒོ་བར་བྱེད་ཀྱི། མཐའ་གཅིག་ཏུ་རྣམ་
པར་མི་རྟོག་པའི་ཕྱིར་འདི་དག་གིས་དགེ་བའམ་མི་དགེ་བའི་ལས་་་་་་
གསོག་པ་མི་འདོད་ལ། དེའི་ཕྱིར་འདི་དག་ལས་ཀྱི་བག་ཆགས་སྒོ་བྱེད་
ནི་མ་ཡིན་ནོ། །ཡིད་ཀྱི་རྣམ་པར་ཤེས་པ་ནི་དགེ་མི་དགེའི་རང་བཞིན་
དུ་སྐྱེ་བས་དེའི་ཕྱིར་དེ་དག་སྔ་མས་ཕྱི་མ་ལ་ལས་ཀྱི་བག་ཆགས་ཀྱང་་་
འཇོག་པར་བྱེད་ལ། དེ་ཉིད་ངར་འཛིན་པ་དང་མངོན་པར་བརྗོད་
པའི་རྣམ་པ་ཅན་དུ་སྐྱེ་བའི་ཕྱིར་བདག་ཏུ་འཛིན་པའི་བག་ཆགས་་་་་་་
དང་མངོན་པར་བརྗོད་པའི་བག་ཆགས་ཀྱང་འཇོག་པར་བྱེད་པ་ཡིན་
ནོ༑ །དེ་ལྟར་ན་ཡིད་ཀྱི་རྣམ་པར་ཤེས་པ་ནི་སེམས་མེད་པའི་གནས་
སྐབས་ལྔ་ན་རྒྱུན་ཆད་པའི་ཕྱིར་ལས་ཀྱི་བག་ཆགས་དག་ཀྱང་རྒྱུན་་་་་་་
ཆད་པས་ལས་བྱས་པ་ཆུད་ཟོས་པའི་ཉེས་པར་ཅི་ལྟར་མི་འགྱུར་ཞེ་ན།
ཉེས་པ་འདི་མེད་དེ། སྔར་གཉིད་ལོག་ཁ་དང་བརྒྱལ་ཁ་ལ་སོགས་པའི་
ཡིད་ཀྱི་རྣམ་པར་ཤེས་པ་དེ་ལས་ཕྱིས་སད་མ་ཐག་པའི་ཡིད་ཀྱི་རྣམ་་་་་
པར་ཤེས་པ་རྣམས་སླར་ཡང་ལས་ཀྱི་བག་ཆགས་དང་ལྡན་པར་སྐྱེ་
བའི་ཕྱིར་རོ། །འགགས་ནས་རིང་དུ་ལོན་པའི་རྒྱུ་ལས་འབྲས་བུ་ཇི་
306.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལྟར་འབྱུང་ཞེ་ན། ཅིའི་ཕྱིར་རྒྱུར་མི་རུང་། རྫས་སུ་མེད་པའི་ཕྱིར་རོ་ཞེ་
ན༑ དེ་ནི་རྒྱུ་འགགས་མ་ཐག་པ་ལ་ཡང་མཚུངས་པ་ཡིན་ནོ། །དེ་ནི་
འབྲས་བུ་སྐྱེས་པའི་ཚེ་རྫས་སུ་མེད་ཀྱང་སྐྱེ་བ་ལ་མངོན་དུ་ཕྱོགས་པའི་
ཚེ་ཡོད་པས་མཚུངས་པ་མ་ཡིན་ནོ་ཞེ་ན། དེ་ནི་སྔ་མ་ལ་ཡང་མཚུངས་
པ་ཡིན་ཏེ་འདི་ལྟར། བརྒྱལ་ཁའི་ཡིད་ཀྱི་རྣམ་པར་ཤེས་པ་རང་ཉིད་
སྐྱེས་པའི་དུས་དེ་ཉིད་ཀྱིས་ཡིད་ཀྱི་ཤེས་པ་དེ་སྐྱེ་བ་ལ་མངོན་དུ་
ཕྱོགས་པའི་དུས་ཡིན་ཏེ། བརྒྱལ་བར་བྱེད་པའི་འགལ་རྐྱེན་ཉེ་བར་མི་
གནས་ན་སྔ་མ་དེ་སྐྱེ་བར་འགྱུར་བའི་ཕྱིར་རོ། །དཔེར་ན་རྒྱུ་འགགས་
མ་ཐག་འབྲས་བུ་སྐྱེ་བ་ལ་རྒྱུ་འགགས་པ་ལ་མངོན་དུ་ཕྱོགས་པའི་དུས་
དེ་ཉིད་འབྲས་བུ་སྐྱེ་བ་ལ་མངོན་དུ་ཕྱོགས་( ༡༢༧ན) པའི་དུས་སུ་་་་་
ཐ་སྙད་འདོགས་པ་བཞིན་ནོ།། །དེ་བས་ན་བརྒྱལ་ཁའི་ཡིད་ཀྱི་ཤེས་པ་
དེས་ནི་རང་གི་རིགས་འདྲ་ཕྱི་མ་མཚམས་སྦྱོར་བར་ནུས་པ་ཡིན་ཏེ།
ལོག་སྲེད་དང་མ་བྲལ་བའི་ཡིད་ཀྱི་ཤེས་པ་ཡིན་པའི་ཕྱིར་དཔེར་ན་ཐ་
མལ་པའི་འཆི་ཁའི་ཡིད་ཀྱི་ཤེས་པ་བཞིན་ནོ། །དེ་ལྟ་ན་ཡང་དེ་མ་ཐག་
མཚམས་མི་སྦྱོར་བ་ནི་རེ་ཞིག་ཡིད་ཤེས་སྐྱེ་བའི་བགེགས་སུ་གྱུར་པའི་་
བརྒྱལ་བའི་གནས་སྐབས་ཀྱི་ལུས་འགྱུར་བའི་ཁྱད་པར་ཉེ་བའི་རྒྱུ་རྒྱུ་་་་་་་་
མཚན་གྱིས་ཡིན་གྱི། གང་གི་ཚེ་ལུས་ཀྱི་འགྱུར་བའི་ཁྱད་པར་དེ་ལྟ་བུ་
དང་བྲལ་བ་དེའི་ཚེ་ཡིད་ཀྱི་རྣམ་ཤེས་མཚམས་སྦྱོར་བ་ཡིན་ནོ། །དེ་
བས་ན་ལས་ཀྱི་འབྲས་བུ་ཆུད་ཟོས་པ་ལ་སོགས་པའི་ཉེས་པ་མེད་པར་
བཞེད་པ་ཡིན་ནོ། །གང་ལ་བསྒོ་བར་བྱ་བའི་གཞི་བཤད་ཟིན་ཏོ། །
དེ་ནི་བསྒོ་གཞི་ལ་སྒོ་བྱེད་དག་གིས་ཚུལ་ཇི་ལྟར་བསྒོ་བ་བརྗོད་་་་
•307.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་བྱའོ། །དེ་ལ་སྒོ་བྱེད་དེ་དག་དང་བསྒོ་བའི་གཞི་རྒྱུད་གཅིག་ལ་
ལྷན་ཅིག་སྐྱེས་འགགས་བྱས་པའི་སྒོ་ནས་བསྒོ་གཞི་ལ་སྒོ་བྱེད་རང་
ཉིད་འགགས་ཀྱང་དུས་ཕྱིས་རང་དང་རྗེས་མཐུན་པའི་འབྲས་བུ་་་་་་་
འབྱུང་བའི་ནུས་པ་བཞག་པ་ཉིད་བག་ཆགས་བསྒོས་པའི་དོན་ཡིན་ཏེ།
དཔེར་ན་ཏིལ་དང་མེ་ཏོག་ལྷན་ཅིག་ཏུ་བཞག་པ་ན་མེ་ཏོག་འག་་་་་
ཀྱང་ཏིལ་ལ་མེ་ཏོག་གི་དྲི་འབྱུང་བར་དམིགས་ལ་དེའི་ཕྱིར་མེ་ཏོག་་་་་
གིས་ཏིལ་ལ་དྲི་དེ་ལྟ་བུ་འབྱུང་བའི་ནུས་པ་བཞག་པར་མངོན་པ
བཞིན་ནོ། །བག་ཆགས་བསྒོ་བའི་ཚུལ་འདི་ལ་སློབ་དཔོན་སྔ་མ་དག་
གི་ལུགས་གསུམ་སྟེ་འདི་ལྟར། ཁ་ཅིག་ན་རེ་བག་ཆགས་ནི་སྒོ་བྱེད་ལ་
མི་ལྟོས་པར་ཀུན་གཞི་ལ་གདོད་མ་ནས་ཆོས་ཉིད་ཀྱི་གནས་ལ། སྒོ་
བྱེད་དག་གིས་ནི་དེ་ཉིད་གསོས་ཤིན་ནུས་པ་བརྟས་པ་བྱེད་པ་ཙམ་དུ་
ཟད་དོ་ཞེས་ཟེར་རོ། །བག་ཆགས་ནི་སྔོན་མེད་གསར་དུ་བསྐྱེད་པར་
བྱ་བ་ཁོ་ན་ཡིན་གྱི་ཆོས་ཉིད་ཀྱིས་གནས་པ་ནི་མ་ཡིན་ཏེ། ཏིལ་ལ་
སོགས་པ་ལ་ཡང་མེ་ཏོག་ལ་སོགས་པས་དྲི་གསར་དུ་བསྒོ་བར་མཐོང་་
གི་ཆོས་( ༡༢༧བ)ཉིད་ཀྱིས་གནས་པ་མ་མཐོང་བའི་ཕྱིར་རོ་ཞེས་་་་་
ཟེར་རོ། །གཞན་དག་ན་རེ་བག་ཆགས་ཁ་ཅིག་ནི་ཆོས་ཉིད་ཀྱིས་
གནས་པ་ཡོངས་སུ་གསོ་བར་བྱ་བ་ཡིན་ལ། གཞན་དག་ནི་སྒོ་བྱེད་
ཀྱིས་གསར་དུ་བསྐྱེད་པར་བྱ་བ་ཡང་ཡིན་ནོ། །དེ་ལ་བསྐྱེད་པའི་བག་
ཆགས་རྣམས་ནི་ཆོས་ཉིད་ཀྱི་གནས་པའི་བག་ཆགས་རྣམས་ཀྱི་བདག་
པོའི་རྐྱེན་ཡིན་ལ། གཉིས་ཀ་ཡང་འབྲས་བུ་རྣམས་ཀྱི་རྒྱུའི་རྐྱེན་ཡིན་ནོ་
ཞེས་བྱ་བར་སེམས་སོ། །དེ་ལ་ཕྱོགས་དང་པོ་ལ་ཁ་ཅིག་འདི་སྐད་གླེང་
•308.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བར་བྱེད་དེ། ཅི་སྟེ་འདོད་ཆགས་ལ་སོགས་པ་བསྒོ་བར་བྱེད་པ་དག་
གིས་ཆོས་ཉིད་ཀྱིས་གནས་པའི་བག་ཆགས་གསོ་བ་ཙམ་ཡིན་གྱི་
བསྐྱེད་པར་མི་བྱེད་ན། དེ་ལྟ་ན་དེ་དག་ནི་ཀུན་གཞིའི་རྣམ་ཤེས་ཀྱི་
རྒྱུའི་རྐྱེན་དུ་མི་འགྱུར་ལ། དེ་ལྟ་ན་ཡང་ཐེག་བསྡུས་ལས། ཇི་ལྟར་ཀུན་
གཞིའི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུ་་་
ཡིན་པ་འདི་ལྟར། ཀུན་ནས་ཉོན་མོངས་པའི་ཆོས་རྣམས་ཀྱང་ཀུན་
གཞིའི་རྣམ་པར་ཤེས་པའི་རྒྱུའི་རྐྱེན་ཏུ་རྣམ་པར་བཞག་སྟེ། ཞེས་
གསུངས་པ་དང་འགལ་བའི་ཕྱིར་རོ། །ཞེས་ཟེར་རོ། །དེ་ནི་མ་ཡིན་ཏེ།
རིགས་མཐུན་པའི་བག་ཆགས་ཡོངས་སུ་གསོ་བར་བྱེད་པའི་ཕྱིར་རྒྱུའི་
རྐྱེན་ཡིན་ལ་རིགས་མི་མཐུན་པའི་བག་ཆགས་གསོ་བར་བྱེད་པ་ནི་་
བདག་པོའི་རྐྱེན་ཡིན་ནོ། །ཏིལ་ལ་སོགས་པ་མེ་ཏོག་གི་དྲི་ཆོས་ཉིད་
ཀྱིས་གནས་པར་མ་མཐོང་བའི་ཕྱིར་རོ་ཞེས་པའང་མ་ཡིན་ཏེ། སྒོག་སྐྱ་
དང་རྡོ་བ་ལ་སོགས་པ་མེ་ཏོག་དང་འཕྲད་ཀྱང་དྲི་མི་འཛིན་པས་དེ་་་་་
དག་ལ་ཆོས་ཉིད་ཀྱིས་དྲི་འཛིན་པའི་ནུས་པ་མེད་པ་ཡིན་ལ་ཏིལ་ལ་་་་་
ནི་དྲི་ཆོས་ཉིད་ཀྱིས་གནས་པར་ཤེས་ཏེ། གཞན་དུ་མེ་ཏོག་དང་འཕྲད་
ཀྱང་སྒོག་སྐྱ་ལ་སོགས་པ་བཞིན་དུ་དྲི་གཏན་མི་འཛིན་པར་ཐལ་བའི་་
ཕྱིར་རོ། །ཞེས་ལན་འདེབས་པར་བྱེད་དོ། །ཕྱོགས་གཉིས་པ་ལ་ཡང་
འདི་སྐད་གླེང་བར་བྱེད་དེ། ཅི་སྟེ་བག་ཆགས་ཆོས་ཉིད་ཀྱིས་མི་གནས་
པར་གསར་དུ་བསྒོ་བར་བྱེད་ན་( ༡༢༨ན)ཀུན་གཞིའི་རྣམ་པར་་་
ཤེས་པ་ཡང་ཀུན་གཞི་གཞན་དང་ཕྲད་ནས་བག་ཆགས་གསར་དུ་
བསྒོས་པ་མེད་པའི་ཕྱིར་དང༌། འཕགས་པའི་ལམ་ཡང་སྦྱོར་ལམ་མན་
•309.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆད་དུ་སྐྱེ་མ་མྱོང་བས་དེའི་བག་ཆགས་གསར་དུ་བསྒོས་པ་མེད་པའི་་
ཕྱིར་ཀུན་གཞིའི་རྣམ་པར་ཤེས་པ་དང་འཕགས་པའི་ལམ་དང་པོ་རྒྱུ་་་
མེད་པར་ཐལ་བའི་ཕྱིར་རོ།། །བག་ཆགས་ཆོས་ཉིད་ཀྱིས་གནས་པ་ལ་
ནི་ཆོས་ཉིད་ཀྱིས་གནས་པའི་ཀུན་གཞིའི་ས་བོན་དང་ཟག་མེད་ཀྱི་ས་་
བོན་ལས་ཀུན་གཞི་དང་འཕགས་པའི་ལམ་དང་པོ་རྣམས་སྐྱེ་བས་
ཉེས་པ་མེད་དོ་ཞེས་རྒོལ་བར་བྱེད་དོ། །དེ་ལ་བག་ཆགས་གསར་དུ་
བསྒོ་བར་ཁས་ལེན་པ་དག་ན་རེ། ཉེས་པ་འདི་མེད་དེ་ནང་གི་སྐྱེ་
མཆེད་ལ་དམིགས་པའི་ཡིད་ཀྱི་རྣམ་པར་ཤེས་པས་ཀུན་གཞི་ལ་ཡང་་་
དམིགས་པས་དེས་བསྒོས་པའི་བག་ཆགས་ལས་ཀུན་གཞི་འབྱུང་བའི་་
ཕྱིར་དང་། འཕགས་པའི་ལམ་གྱི་རིགས་ཀྱང་ཟག་མེད་མ་ཡིན་གྱི་རྒྱུད་
གང་ལ་སྒྲིབ་པ་གཉིས་ཀྱི་ས་བོན་སྤང་རུང་དུ་ཡོད་པ་ནི་བྱང་ཆུབ་་་་་་་
སེམས་དཔའི་རིགས་ཡིན་ལ། གང་ལ་ཉོན་མོངས་པའི་སྒྲིབ་པ་ཙམ་
སྤང་དུ་རུང་བ་དེ་ནི་ཉན་ཐོས་དང་རང་སངས་རྒྱས་ཀྱི་ཡིན་ཞིང་།
གང་ལ་སྒྲིབ་པ་གཉིས་ཀའི་ས་བོན་སྤང་དུ་མི་རུང་བ་དེ་ནི་རིགས་་་་་
མེད་པ་ཡིན་ལ། འཕགས་པའི་ལམ་དང་པོ་ལ་ནི་རྒྱུའི་རྐྱེན་མེད་པ་
ཡིན་ནོ། །རྐྱེན་བཞི་ལས་སེམས་དང་སེམས་བྱུང་རྣམས་སྐྱེའོ་ཞེས་པ་
ཡང་སྲིད་པ་ལ་དགོངས་ཀྱི་ངེས་པ་ནི་མ་ཡིན་ནོ། །དེའི་ཕྱིར་ཇི་སྐད་
བཤད་པའི་སྐྱོན་མེད་དོ་ཞེས་ལན་འདེབས་པར་བྱེད་དོ། །དེ་ལ་ཡང་
གཞན་དག་ན་རེ། ཀུན་གཞི་ལ་གནས་པའི་ཡིད་ཀྱི་རྣམ་པར་ཤེས་པས་
དེའི་བག་ཆགས་བསྒོ་བར་བྱེད་དོ་ཞེས་པ་མི་རིགས་ཏེ། དེ་ལྟ་ན་
གཞན་གྱི་སེམས་དང་སེམས་ལས་བྱུང་བ་རྣམས་ལ་དམིགས་པའི་ཡིད་
•310·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀྱི་ཤེས་པས་ཀྱང་རང་ལ་དེ་དག་གི་བག་ཆགས་བསྒོ་བར་འགྱུར་ལ།
དེ་ལྟ་ན་རང་ལ་གཞན་གྱི་སེམས་དང་སེམས་ལས་བྱུང་བ་རྣམས་སྐྱེ་་་་་
བས་( ༡༢༨བ)སེམས་ཅན་རྣམས་རྒྱུད་གཅིག་ཏུ་ཐལ་བའི་ཕྱིར་རོ། །
འཕགས་པའི་ལམ་གྱི་རིགས་ཀྱང་སྒྲིབ་པ་སྲབ་པ་ཙམ་ཡིན་ལ།
འཕགས་པའི་ལམ་དང་པོ་ལ་རྒྱུ་རྐྱེན་མེད་དོ་ཞེས་ཟེར་བ་ཡང་རིགས་་
པ་མ་ཡིན་ནོ། །རང་བཞིན་དུ་གནས་པའི་རིགས་ནི་སྐྱེ་མཆེད་དྲུག་གི་
ཁྱད་པར་རོ་ཞེས་འབྱུང་བའི་ཕྱིར་དང་། སྡེ་པ་ཐམས་ཅད་སེམས་དང་
སེམས་ལས་བྱུང་བ་ཀུན་རྐྱེན་བཞི་ལས་སྐྱེ་བར་ཁས་ལེན་པའི་ཕྱིར་རོ།།
རྣམ་པར་གཏན་ལ་དབབ་པ་བསྡུ་བ་ལས་བྱུང་བ་ནི་སྒྲིབ་པ་སྲབ་པ་་་་་
ཉིད་ཀྱིས་ཟག་པ་མེད་པའི་ས་བོན་ཡོད་པ་ཉིད་དུ་བསྟན་པ་ཡིན་ནོ་་་་་
ཞེས་པའི་དགོངས་པ་བརྟག་པར་ནུས་སོ་ཞེས་ཟེར་རོ། །དེ་ལ་དོན་
གསང་རྣམ་པར་བཤད་པ་ནི་བག་ཆགས་ཆོས་ཉིད་ཀྱིས་གནས་པ་་་་་་་་
ཉིད་འཐད་པའི་ཕྱོགས་སུ་སྒྲུབ་པ་བྱེད་མོད། འོན་ཀྱང་ཁོ་བོས་ནི་བག་
ཆགས་ཆོས་ཉིད་གྱི་གནས་སྐབས་གསར་དུ་སྐྱེ་ཞེས་དཔྱོད་པ་ཉིད་
གནས་མ་ཡིན་པ་ལ་དཔྱོད་པ་བྱེད་པར་རྟོགས་སོ། །གལ་ཏེ་བག་
ཆགས་ཞེས་བྱ་བའི་ཆོས་བྱེ་བྲག་སྨྲ་བ་ལ་སོགས་པས་འདོད་པའི་ཐོབ་་
པ་ལྟ་བུ་རྫས་སུ་གྲུབ་པ་ཞིག་ཡོད་ན་དེའི་ཚེ་དེ་ནི་གདོད་མ་ནས་ཡོད་་
དམ་འོན་ཏེ་རྒྱུས་གསར་དུ་སྒྲུབ་པ་ཡིན་ཞེས་དཔྱོད་པར་རིགས་ཏེ།
རྣམ་པ་གཞན་དུ་ན་རྫས་སུ་གྲུབ་པར་མི་འཐད་པའི་ཕྱིར་རོ། །འདི་ནི་
བག་ཆགས་ཞེས་པ་རྫས་སུ་གྲུབ་པར་མི་འདོད་ཀྱི་འོན་ཀྱང་འདིར་ནི་་
ཀུན་ནས་ཉོན་མོངས་པའི་ཆོས་རྣམས་བསྐྱེད་པའི་ནུས་པ་ཉིད་ལ་་་་་་་
•311·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བག་ཆགས་ཉེ་བར་བཏགས་པ་ཙམ་དུ་ཟད་ལ། ནུས་པ་དེ་ཡང་ཀུན་
གཞི་ལས་གཅིག་དང་ཐ་དད་གང་དུ་ཡང་བརྟག་པར་མི་ནུས་པ་ལྟར་་
གདོད་མ་ནས་ཆོས་ཉིད་ཀྱིས་གནས་སམ་འོན་ཏེ་རྐྱེན་གྱིས་གསར་དུ་་་
སྒྲུབ་ཅེས་བརྟག་པར་ཡང་ནུས་པ་མ་ཡིན་ནོ། །འོན་ཀྱང་ཀུན་གཞི་
འདི་ཉིད་གདོད་མ་ནས་ནུས་ལྡན་དུ་གནས་སམ་འོན་ཏེ་རྐྱེན་གྱིས
གསར་དུ་ནུས་པ་དང་ལྡན་པར་སྒྲུབ་པ་ཡིན་ཞེས་བྱ་བ་འདི་ཙམ་ཞིག་
ནི་དཔྱད་པར་རིགས་པ་ཡིན་ནོ། །དེ་ལྟར་( ༡༢༩ན)དཔྱད་པ་ན་
ཀུན་གཞིའི་རྣམ་པར་ཤེས་པ་འདི་ནི་གདོད་མ་ནས་ཀུན་ནས་ཉོན་་་་་་
མོངས་ཀྱི་ཆོས་ཐམས་ཅད་སྐྱེད་པའི་ནུས་ལྡན་དུ་གནས་སོ་ཞེས་བྱ་བ་་
འདི་འཐད་པ་ཡིན་ནོ། །གདོད་མ་ནས་དེ་ལྟར་གནས་སོ་ཞེས་པའི་
དོན་འདི་ཅི་ཞེ་ན། རང་གི་རྒྱུད་ལས་ཀུན་ནས་ཉོན་མོངས་ཀྱི་ཆོས་
རྣམས་ཀྱི་རྒྱུར་རུང་བའི་ངོ་བོར་སྐྱེའོ་ཞེས་པ་ཡིན་གྱི། གྲངས་ཅན་གྱི་
གཙོ་བོ་ལྟར་སུས་ཀྱང་མ་བྱས་པར་གདོད་མ་ནས་དེ་ལྟར་ཡོད་དོ་ཞེས་
པ་ནི་མ་ཡིན་ཏེ། ཅིའི་ཕྱིར་རང་གི་རྒྱུ་ལས་དེ་ལྟར་དུ་སྐྱེ་ཞེ་ན་ཅི་སྟེ་
འདི་ཀུན་ནས་ཉོན་མོངས་པའི་ཆོས་འགའ་ཞིག་གི་རྒྱུར་མི་རུང་བའི་་་
རང་བཞིན་དུ་རྒྱུར་བསྐྱེད་པ་ཡིན་ན་ནི་དེའི་ཚེ་འདི་རྐྱེན་དང་འཕྲད་་
ཀྱང་ཆོས་དེ་དག་གི་རྒྱུར་མི་རུང་སྟེ ཆོས་དེ་དག་གི་བསྐྱེད་པ་ནི་
འདིའི་རང་བཞིན་ཡིན་པའི་ཕྱིར་ཏེ། རང་གི་རྒྱུ་ལས་དེ་ལྟར་དུ་བསྐྱེད་
པའི་ཕྱིར་རོ། །དངོས་པོ་རྣམས་ཀྱི་རང་བཞིན་ནི་རྐྱེན་གྱིས་བསྒྱུར་བར་
ནུས་པ་མ་ཡིན་ཏེ། ཆོས་རྣམས་ཀྱི་ཆོས་ཉིད་ནི་སུས་ཀྱང་དཀྲུགས་པར་
མི་ནུས་པའི་ཕྱིར་རོ། །ཅི་སྟེ་འདི་ཀུན་ནས་ཉོན་མོངས་པའི་ཆོས་
·312·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འགའ་ཞིག་གི་རྒྱུར་མི་རུང་ན་ཡང་དེའི་ཕྱིར་འདི་ནི་ཆོས་ཐམས་ཅད་་
ཀྱི་ས་བོན་དང་ལྡན་པ་ཡིན་ནོ་ཞེས་པ་འདི་མི་འཐད་པ་ཡིན་ནོ། །དེ་
ལྟ་ན་ཀུན་གཞི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་་་་་་་་
ཐམས་ཅད་བསྐྱེད་པའི་ནུས་ལྡན་དུ་ཆོས་ཉིད་ཀྱིས་གནས་སོ་ཞེས་བྱ་་་
བ་འདི་གྲུབ་པ་ཡིན་ནོ། །དེ་ལྟ་ན་འདི་ནི་སྒོ་བྱེད་ལ་མ་ལྟོས་པར་ཆོས་
ཉིད་ཀྱིས་ནུས་ལྡན་དུ་སྐྱེས་པའི་ཕྱིར་སྒོ་བྱེད་དག་གིས་ནུས་ལྡན་དུ་་
བསྐྱེད་པ་མ་ཡིན་པར་འགྱུར་ལ། དེ་ལྟ་ན་སྒོ་བྱེད་མ་ཡིན་པར་འགྱུར་
ཏེ༑ ཁྱད་པར་ཅུང་ཟད་ཀྱང་མ་བྱས་པའི་ཕྱིར་ཞེ་ན། ཉེས་པ་འདི་ཡོད་
པ་མ་ཡིན་ཏེ། དཔེར་ན་ནས་ཀྱི་ས་བོན་གྲུང་པོ་ནི་རང་གི་རྒྱུ་ལས་མྱུ་
གུ་བསྐྱེད་རུང་གི་རང་བཞིན་དུ་མ་སྐྱེས་ན་དེའི་ཚེ་ཆུ་ལུད་ལ་སོགས
པའི་རྐྱེན་དང་འཕྲད་ཀྱང་མྱུ་གུ་བསྐྱེད་( ༡༢༩བ) པའི་ནུས་ལྡན་དུ་་
མི་འགྱུར་ཏེ་སོལ་བ་བཞིན་ནོ། །དེའི་ཕྱིར་ས་བོན་ནི་གདོད་མ་ནས་མྱུ་
གུ་བསྐྱེད་རུང་དུ་གནས་ཀྱང་ཆུ་ལུད་ལ་སོགས་པའི་རྐྱེན་གྱིས་མྱུ་གུ
བསྐྱེད་པ་ལ་ནུས་པ་མཐུ་དང་ལྡན་པར་བྱེད་པ་བཞིན་དུ་ཀུན་གཞིའི་་
རྣམ་པར་རང་ཉིད་གདོད་མ་ནས་འབྲས་བུ་བསྐྱེད་པའི་ནུས་ལྡན་དུ་་་
ཡོད་ཀྱང་སྒོ་བྱེད་དག་གིས་འབྲས་བུ་དེ་ཉིད་བསྐྱེད་པ་ལ་ནུས་པ་ཕུལ་
དུ་བྱུང་བ་དང་ལྡན་པར་བསྐྱེད་པར་བྱེད་པའི་ཕྱིར་རོ། །དེ་ལྟར་ན་
འདོད་ཆགས་ལ་སོགས་པའི་ཉོན་མོངས་པ་རྣམས་དང་དད་པ་ལ་་་་་་་
སོགས་པའི་དགེ་བ་དག་གིས་ཀུན་གཞིའི་རྣམ་པར་ཤེས་པ་གདོད་མ་་་
ནས་འདོད་པའམ་མི་འདོད་པའི་འབྲས་བུ་འབྱིན་རུང་དུ་གནས་པ་་་་
དེ་ཉིད་སླར་ཡང་འབྲས་བུ་དེ་དག་བསྐྱེད་པ་ལ་མཐུ་ཕུལ་དུ་བྱུང་བ་་་་་
.313.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ལྡན་པར་བསྐྱེད་པའི་ཕྱིར་དེ་དག་གིས་ཀུན་གཞི་ལ་དགེ་བའམ་་་་
མི་དགེ་བའི་བག་ཆགས་བསྒོས་སོ་ཞེས་ཐ་སྙད་འདོགས་པར་བྱེད་པ
ཡིན་ནོ། །དེ་ཙམ་ལ་བསམས་ནས་བག་ཆགས་ཆོས་ཉིད་་ཀྱིས གནས་པ་
སྒོ་བྱེད་དག་གིས་གསོ་བར་ཟད་དོ་ཞེས་སྨྲ་ན་ཉེས་པ་མེད་ལ། མཐུ་
ཕུལ་དུ་བྱུང་བ་དང་ལྡན་པ་སྔར་མེད་གསར་དུ་བསྐྱེད་པར་བྱེད་པ་ལ
བསམས་ནས་གསར་དུ་སྒོ་བར་བྱེད་ཅེས་སྨྲ་ན་ཡང་ཉེས་པ་ཆེར་མེད་་
མོད༑ འོན་ཀྱང་སྔར་གྱི་སློབ་དཔོན་དེ་དག་གི་བསམ་པ་ནི་བག་ཆགས་
ཞེས་པའི་ཆོས་གཞན་ཞིག་གདོད་མ་ནས་གནས་པའམ་གསར་དུ་སྐྱེ་
བོ་དཔྱོད་པར་མངོན་པས་དེ་ནི་རྣམ་པ་ཐམས་ཅད་དུ་འཐད་པར་མ་་
མཐོང་ངོ་། །ཚུལ་ཇི་ལྟར་བསྒོ་བའི་རྣམ་པར་བཞག་པ་བཤད་ཟིན་ཏོ། །
ད་ནི་བསྒོས་པའི་རང་བཞིན་གང་ཡིན་པ་དེ་ཉིད་དཔྱད་པར་བྱ་་་་་
སྟེ༑ དེ་ལ་ཇི་སྐད་བཤད་པའི་མཚན་ཉིད་ཅན་གྱི་བསྒོ་བར་བྱ་བའི་
གཞི་དང་སྒོ་བྱེད་དག་རྒྱུད་གཅིག་ལ་ལྷན་ཅིག་འབྱུང་བ་དང་འགག་་་
པ་ལ་བརྟེན་ནས་སྒོ་བར་བྱེད་པ་དང་རྗེས་སུ་མཐུན་པའི་འབྲས་བུ་་་་་
འབྱུང་དུ་རུང་བའི་ནུས་པ་བསྒོ་བར་བྱ་བའི་གཞི་ལས་དེ་ཉིད་དང་
གཞན་གང་དུ་ཡང་བརྗོད་པར་བྱ་བ་མ་ཡིན་པ་( ༡༣༠ན) དེ་ནི་
བག་ཆགས་ཞེས་ཀྱང་བྱ། ས་བོན་ཞེས་ཀྱང་བྱ། ནུས་པ་ཞེས་ཀྱང་བྱའོ།།
དེ་སྐད་དུ་ཡང་ཐེག་བསྡུས་ལས། བག་ཆགས་ཞེས་བྱ་བ་འདི་ཅི་ཞིག །
བག་ཆགས་ཞེས་བརྗོད་པ་འདིའི་བརྗོད་པར་བྱ་བ་ནི་ཅི་ཞེ་ན། ཆོས་
དེ་དག་ལྷན་ཅིག་འབྱུང་བ་དང་འགག་པ་ལ་བརྟེན་ནས་དེ་འབྱུང་
བའི་རྒྱུ་མཚན་ཉིད་གང་ཡིན་པ་དེ་ནི་བརྗོད་པར་བྱ་བ་སྟེ། དཔེར་ན་
-·314·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཏིལ་དག་ལ་མེ་ཏོག་གིས་བསྒོས་པ་ཏིལ་དང་མེ་ཏོག་ལྷན་ཅིག་འབྱུང་་
ཞིང་འགག་ཀྱང་ཏིལ་རྣམས་དེའི་དྲི་གཞན་འབྱུང་བའི་རྒྱུ་མཚན་ཉིད་
འདོད་ཆགས་ལ་སོགས་པ་ལ་སྤྱོད་པ་རྣམས་ཀྱི་དུ་འབྱུང་བ་དང་།
འདོད་ཆགས་ལ་སོགས་པའི་བག་ཆགས་འདོད་ཆགས་ལ་སོགས་པ
དང་ལྷན་ཅིག་ཏུ་འབྱུང་ཞིང་འགག་ཀྱང་སེམས་ནི་དེའི་རྒྱུ་མཚན
ཉིད་དུ་འབྱུང་བ་དང་། མང་དུ་ཐོས་པ་རྣམས་ཀྱི་མང་དུ་ཐོས་པའི་
བག་ཆགས་ཀྱང་ཐོས་པ་དེ་ཡིད་ལ་བྱེད་པ་དང་ལྷན་ཅིག་འབྱུང་ཞིང་་
འགག་ཀྱང་སེམས་ནི་དེ་བརྗོད་པའི་རྒྱུ་མཚན་ཉིད་དུ་འབྱུང་བ་སྟེ་་
བག་ཆགས་དེས་ཡོངས་སུ་ཟིན་པས་ཆོས་འཛིན་པ་ཞེས་བྱ་བ་ལྟར་་
ཀུན་གཞིའི་རྣམ་པར་ཤེས་པ་ལ་ཡང་ཚུལ་དེ་བཞིན་དུ་བལྟ་བར་བྱའོ༎
ཞེས་གསུངས་པ་ཡིན་ནོ། །དེ་ལ་བརྗོད་པར་བྱ་བ་སྟེ་ཞེས་པ་ཡན་ཆད་
ནི་དོན་ཏོ། །དཔེར་ན་ཞེས་པ་ལ་སོགས་པས་ནི་དཔེ་རྣམ་པ་གཉིས་པོ་
འཇིག་རྟེན་ན་གྲགས་པ་དང་བསྟན་བཅོས་ལ་གྲགས་པ་དག་སྟོན་
པར་བྱེད་དོ། །དེ་ལ་མེ་ཏོག་དང་ཏིལ་གྱི་དཔེས་ནི་འཇིག་རྟེན་ན་
གྲགས་པའོ། །འདོད་ཆགས་ལ་སོགས་པས་ནི་བསྟན་བཅོས་ལ་གྲགས་
པ་སྟེ། དེ་ཡང་དང་པོ་ནི་ཀུན་ནས་ཉོན་མོངས་པའི་ཕྱོགས་དང་རྗེས་
སུ་མཐུན་པའོ། །མང་དུ་ཐོས་པ་རྣམས་ཀྱི་ཞེས་བྱ་བ་ལ་སོགས་པ་རྣམ་
པར་བྱང་བ་དང་རྗེས་སུ་མཐུན་པའི་དཔེ་ཡིན་ནོ། །བག་ཆགས་དེས་
ཡོངས་སུ་ཟིན་པས་ཞེས་པ་ལ་སོགས་པས་ནི་དཔེ་དོན་ཆོས་མཐུན་པ་་
སྦྱར་ཏེ་འཇུག་བསྡུའོ། །( ༡༣༠བ)བག་ཆགས་དང་ཀུན་གཞི་དེ་ཉིད་
གཅིག་དང་ཐ་དད་པ་དཔྱད་པ་ཡང་དེ་ཉིད་ལས་གསུངས་པ་ཀུན
·315·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞིའི་རྣམ་པར་ཤེས་པ་ལ་ཀུན་ནས་ཉོན་མོངས་པའི་ཆོས་ཀྱི་ས་བོན་་
དེ་དག་ཅི། སོ་སོར་ཐ་དད་དམ་འོན་ཏེ་ཐ་དད་པ་མ་ཡིན་པར་གནས་
ཤེ་ན། དེ་ལ་གནས་དེ་དག་དང་རྫས་སུ་ཐ་དད་པ་ཡང་མ་ཡིན། ཐ་མི་
དད་པ་ཡང་མ་ཡིན་མོད་ཀྱི། གང་དེ་འབྱུང་བའི་མཐུའི་ཁྱད་པར་ཅན་
ཀུན་གཞིའི་རྣམ་པར་ཤེས་པ་དེ་བཞིན་དུ་འབྱུང་བ་ལ་ས་བོན་ཐམས་་
ཅད་པ་ཞེས་བྱའོ། །དེ་ལ་དོན་ནི་འདི་ཡིན་ཏེ། ཀུན་ནས་ཉོན་མོངས་
པའི་ཆོས་རྣམས་ཀྱི་ས་བོན་གང་ཡིན་པ་དེ་ནི་ཀུན་གཞིའི་རྣམ་པར་་་་་
ཤེས་པ་ལས་རྫས་གཞན་དུ་ཡོད་པ་ནི་མ་ཡིན་ཏེ། དེ་དག་གཟུགས་
ཅན་ཡིན་པར་མི་རིགས་པས་སེམས་དང་སེམས་ལས་བྱུང་བའི་རང་་་་
བཞིན་ཡིན་པར་འགྱུར་ལ། དེ་ལྟ་ན་སེམས་ཅན་རྣམས་ཀྱི་སེམས་རྒྱུད་
དུ་མར་ཐལ་བར་འགྱུར་བའི་ཕྱིར་རོ། །ཅི་སྟེ་སེམས་ལས་བྱུང་བ་དུ་མ་
ཅིག་ཅར་འབྱུང་ཡང་རྒྱུད་དུ་མར་མི་འགྱུར་བ་ལྟར་རོ་ཞེ་ན་མ་ཡིན་་་་
ཏེ༑ སེམས་ལས་བྱུང་བ་རྣམས་གོ་རིམ་གཅིག་ལ་བརྟེན་ནས་འབྱུང་
བའི་ཕྱིར་རོ། །ཅི་སྟེ་རྒྱུད་གཅིག་ལ་འཇུག་པའི་རྣམ་པར་ཤེས་པ་དུ་མ་
ཅིག་ཅར་འབྱུང་ཡང་རྒྱུད་དུ་མར་མི་འགྱུར་བ་བཞིན་ནོ་ཞེ་ན་མ་ཡིན་
ཏེ༑ འཇུག་པའི་རྣམ་པར་ཤེས་པ་རྣམས་ཀུན་གཞིའི་རྣམ་ཤེས་གཅིག་
ལ་རག་ལས་ཏེ་འཇུག་ལ། བག་ཆགས་རྣམས་ནི་ཀུན་གཞི་ལས་རྫས་ཐ་
དད་ཡིན་ན་དེ་ལ་མ་རེག་པར་རང་དབང་དུ་འབྱུང་བའི་ཕྱིར་རྒྱུད་དུ་
མ་ཉིད་དུ་ཐལ་བ་སོ་ན་འདུག་པ་ཡིན་ནོ། །དེ་དག་ཀུན་གཞིའི་རྣམ་
པར་ཤེས་པ་དང་རྫས་གཅིག་པ་ཡང་མ་ཡིན་ཏེ། ཀུན་གཞིའི་རྣམ་པར་
ཤེས་པ་ནི་ཀུན་ནས་ཉོན་མོངས་པའི་བག་ཆགས་ཡོངས་སུ་སྨིན
·316.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མཐར་ཐུག་པའི་ངོ་བོ་ཡིན་པས་སླར་རྣམ་པར་སྨིན་པ་གཞན་འབྱིན་་་
པའི་ནུས་པ་མེད་པ་ལྟར་ལས་ཀྱི་བག་ཆགས་དག་ལ་ཡང་རྣམ་སྨིན་
འབྱིན་པའི་ནུས་པ་མེད་པར་ཐལ་བར་འགྱུར་བའི་ཕྱིར་དང་ཀུན
( ༡༣༡ན) གཞི་ལྟར་དུ་བག་ཆགས་རྣམས་ཀྱང་སྐྱེ་བ་སྔ་མའི་ལས་ཀྱི་
འཕེན་པ་ལས་བྱུང་བའི་རྣམ་པར་སྨིན་པར་འགྱུར་གྱི་ཚེ་འདིའི་སྒོ་
བྱེད་ཀྱི་བྱ་བ་ལ་མི་ལྟོས་པར་ཐལ་བར་འགྱུར་བའི་ཕྱིར་རོ། །གང་ཡང་
དོན་གསང་རྣམ་པར་བཤད་པ་ལས། གལ་ཏེ་གཅིག་ཡིན་ན་ཀུན་གཞི་
ལྟར་བག་ཆགས་དག་ཀྱང་མ་བསྒྲིབས་ལ་ལུང་དུ་མ་བསྟན་པ་ཞེས་པ་་
ཁོ་ནར་འགྱུར་ལ་དེ་ལྟ་ན་མ་བསྒྲིབས་ལུང་མ་བསྟན་གྱི་ས་བོན་ལས་་་
དགེ་བ་དང་མི་དགེ་བ་ལ་སོགས་པའི་ཆོས་འབྱུང་བ་མི་རིགས་པས།
དེའི་ཕྱིར་གཅིག་ཉིད་ཀྱང་མ་ཡིན་ནོ། །ཞེས་འཆད་པ་ནི་རིགས་པར་
མ་མཐོང་སྟེ། བག་ཆགས་མ་བསྒྲིབས་ལུང་མ་བསྟན་ལས་དགེ་མི་
དགེའི་ཆོས་སྣ་ཚོགས་འབྱུང་བ་མི་འགལ་བར་གཞུང་ཉིད་ལས་ཚིག་་་་་
གུའི་རྩིའི་དཔེས་བསྟན་པའི་ཕྱིར་རོ། །དེ་ལྟ་ན་རྫས་གཅིག་དང་ཐ་
དད་པའི་ཕྱོགས་གཉིས་ཀ་ལ་ཡང་རིགས་པས་གནོད་པའི་ཕྱིར་མི་་་་་་
འཐད་ལ། མཚན་ཉིད་ནི་ཐ་དད་པར་རིགས་པས་བརྟག་པར་མི་ནུས་
པའི་ཕྱིར་ཐ་དད་པ་ཁོ་ན་ཡིན་ནོ། །ཀུན་གཞི་ལ་ཡོད་པའི་བག་ཆགས་
རྣམས་ཤྭ་མོའི་ལུས་ལྟར་སོ་སོ་ཐ་དད་པ་ཁོ་ནར་གནས་སམ་ཆུ་དང་་་་
འོ་མ་འདྲེས་པ་ལྟར་རོ་གཅིག་ཏུ་གནས། དེ་ལས་ཅིར་འགྱུར། ཕྱོགས་
དང་པོ་ལྟར་ན་ཀུན་གཞི་དང་བག་ཆགས་ཐ་དད་པའི་ཕྱོགས་ལ་
བརྗོད་པའི་ཉེས་པ་སོ་ན་འདུག་པ་ཡིན་ནོ། །གཉིས་པ་ལྟར་ན་ཡང་དེ་
•317·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་གི་འབྲས་བུ་མི་འདྲ་བ་སྣ་ཚོགས་པ་སོ་སོར་འབྱིན་པ་མི་འཐད་་་་་
དོ་ཞེ་ན། འདི་ལ་སྨྲ་བར་བྱ་སྟེ། ཅི་རྫས་ལ་བསམས་ཏེ་རྒོལ་ལམ་འོན་
ཏེ་མཚན་ཉིད་ལ་བསམས་ཏེ་དེ་སྐད་ཅེས་རྒོལ། ཕྱོགས་དང་པོ་ལྟར་ན་
ས་སྣ་ཚོགས་པ་དེ་དག་རྫས་སོ་སོར་གནས་པ་ཡང་མ་ཡིན་་་་་་
གཅིག་ཏུ་འདྲིས་པ་ཡང་མ་ཡིན་ཏེ། དེ་དག་རྫས་སུ་མ་གྲུབ་པའི་ཕྱིར་
རོ༑།ཕྱོགས་གཉིས་པ་ལྟར་ན་འདི་དག་མཚན་ཉིད་གཅིག་ཏུ་རྣམ་པར་
བཞག་ནུས་པ་མ་ཡིན་ཏེ། འདི་དག་བསྒོ་བར་བྱེད་པའི་རྒྱུ་ཡང་གཅིག་
གིས་བཞག་པ་དང་རྣམ་པར་སྨིན་པ་ལ་སོགས་( ༡༣༡)པའི་་་་་་་་
འབྲས་བུ་ཡང་གཅིག་ཁོ་ན་འབྱིན་པར་ཐལ་བའི་ཕྱིར་དང་། འདོད་
ཆགས་ལ་སོགས་པའི་མི་དགེ་བ་དང་དད་པ་ལ་སོགས་པ་དགེ་བ་དག་
གིས་བཞག་པའི་བག་ཆགས་གཅིག་ཡིན་ན་དེ་དག་གི་རྣམ་པར་སྨིན་་་
པ་ཡང་གཅིག་འབྱིན་པའི་ཕྱིར་དགེ་སྡིག་ལ་བླང་དོར་རྩོམ་པ་དོན་
མེད་པར་ཐལ་བར་འགྱུར་བའི་ཕྱིར་རོ། །དེ་བས་ན་དགེ་བ་དང་མི་
དགེ་བས་བཞག་པའི་བག་ཆགས་རྣམས་ནི་མཚན་ཉིད་སོ་སོར་ཐ་་་་་་་
དད་པ་ཁོ་ན་ཡིན་ཏེ། བསྒོ་བར་བྱེད་པའི་རྒྱུ་ཐ་དད་པས་བཞག་པ་
ཡིན་པའི་ཕྱིར་རྣམ་པར་སྨིན་པའི་འབྲས་བུ་འདོད་པ་དང་མི་འདོད་་་
པ་སོ་སོར་འབྱིན་པའི་ཕྱིར་རོ། །དེ་བས་ན་འབྲས་བུ་དགེ་མི་དགེ་དང་
འདོད་པ་དང་མི་འདོད་པ་སོགས་སྣ་ཚོགས་པ་དམིགས་པའི་ཕྱིར་ན་་་
འདི་དག་བསྐྱེད་པའི་ས་བོན་ཏེ་མཚན་ཉིད་མི་འདྲ་བ་དུ་མ་ཀུན་གཞི་
ལ་ཡོད་པར་རྗེས་སུ་དཔོག་པ་ཡིན་ནོ། །འབྲས་བུ་སྣ་ཚོགས་པ་འདི་
རྣམས་རྒྱུ་མེད་པར་འབྱུང་བ་མི་འཐད་པའི་ཕྱིར་དང་འདི་དག་གང་་་
.318.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་བྱུང་བའི་ནུས་པ་དེ་ཉིད་ལ་བག་ཆགས་ཞེས་ཐ་སྙད་བྱེད་པའི་
ཕྱིར་རོ། །ཇི་སྐད་དུ་རྣམ་འགྲེལ་ལས། འབྲས་བུ་སྣ་ཚོགས་མཐོང་བའི་
ཕྱིར༑།ལས་རྣམས་ནུས་པ་ཐ་དད་དུ། །རྗེས་དཔག །ཅེས་གང་གསུངས་
པ་ལྟར་རོ། །འོ་ན་འཇོག་བྱེད་དགེ་བ་དང་མི་དགེ་བས་བཞག་པའི་
བག་ཆགས་ཀྱང་དགེ་བའམ་མི་དགེ་བའི་རང་བཞིན་དུ་གནས་པ་་་་་་་
ཡིན་ནམ་ཞེ་ན། འདི་ལ་བོད་ཀྱི་སློབ་དཔོན་ཁ་ཅིག་དགེ་བ་དང་མི་
དགེ་བའི་བག་ཆགས་ནི་གོ་རིམ་བཞིན་དུ་འདོད་པ་དང་མི་འདོད་་་་
པའི་རྣམ་སྨིན་འབྱིན་བྱེད་ཡིན་པའི་ཕྱིར་དང༌། རྗེས་སུ་འབྲེལ་བའི་
དགེ་བ་དང་མི་དགེ་བ་ཡིན་པའི་ཕྱིར་དགེ་བ་དང་མི་དགེ་བ་ཡིན་ནོ་་་
ཞེས་སྨྲ་བར་བྱེད་དོ། །དེ་ནི་འཐད་པ་མ་ཡིན་ཏེ་ལུང་དང་རིགས་པས་
གནོད་པའི་ཕྱིར་རོ། །དེ་ལ་རེ་ཞིག་རིགས་པ་ནི་འདི་ཡིན་ཏེ། དགེ་བས་
བཞག་པའི་བག་ཆགས་གང་ཡིན་པ་དེ་ནི་དགེ་བ་མ་ཡིན་ཏེ་མི་དགེ་་་་་
བའི་གཉེན་པོ་མི་བྱེད་པའི་ཕྱིར། དཔེར་ན་ཉོན་མོངས་པ་ཅན་གྱི་ཡིད་
བཞིན་ནོ། །མི་དགེ་བས་( ༡༣༢ན)བཞག་པའི་བག་ཆགས་གང་ཡིན་
པ་དེ་ཡང་མི་དགེ་བ་མ་ཡིན་ཏེ་དགེ་བ་སྐྱེ་བའི་གེགས་གྲོགས་མི་བྱེད་་་
པའི་ཕྱིར་རོ། །དཔེར་ན་རྣམ་པར་སྨིན་པའི་རྣམ་ཤེས་བཞིན་ནོ། །
གཏན་ཚིགས་འདི་དག་མ་གྲུབ་པ་མ་ཡིན་ཏེ་འདི་ལྟར། གང་ཞིག་གང་
དང་རྒྱུད་གཅིག་ལ་ལྷན་ཅིག་ཏུ་འཇུག་པ་དེ་ནི་དེ་དང་འགལ་བའམ་་
དེའི་གཉེན་པོ་ཡིན་ནོ་ཞེས་བརྗོད་པར་ནུས་པ་མ་ཡིན་ཏེ་རྣམ་པར
སྨིན་པའི་རྣམ་ཤེས་རྣམ་ཤེས་དང་ཉོན་མོངས་པ་ཅན་གྱི་ཡིད་བཞིན་་་
ནོ༑ །དགེ་བ་དང་མི་དགེ་བའི་བག་ཆགས་དག་ཀྱང་དགེ་བ་དང་མི་
•319.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དགེ་བའི་ཆོས་དག་དང་རྒྱུད་གཅིག་ལ་ལྷན་ཅིག་ཏུ་འཇུག་པ་ཡིན་ནོ་་
ཞེས་པ་ནི་འགལ་བའི་ཁྱབ་བྱ་དམིགས་པའོ། །མ་ངེས་པ་ཡང་མ་ཡིན་
ཏེ་འདི་ལྟར། གང་ཞིག་དགེ་བའི་ཆོས་ཀྱི་མི་མཐུན་ཕྱོགས་སུ་གྱུར་པ་
མ་ཡིན་པ་དེ་ནི་མི་དགེ་བའི་ཆོས་ཞེས་མཐའ་གཅིག་ཏུ་རྣམ་པར་་་་་་་་
འཇོག་པར་རིགས་པ་མ་ཡིན་ལ། གང་ཡང་མི་དགེ་བའི་ཆོས་ཀྱི་མི་
མཐུན་ཕྱོགས་སུ་གྱུར་པ་མ་ཡིན་པ་དེ་ཡང་དགེ་བ་ཞེས་མཐའ་གཅིག་་
ཏུ་རྣམ་པར་འཇོག་པར་རིགས་པ་མ་ཡིན་ཏེ། དཔེར་ན་ལུང་དུ་མ་
བསྟན་པའི་ཆོས་རྣམས་བཞིན་ནོ། །མི་དགེ་བ་དང་དགེ་བས་བཞག་
པའི་བག་ཆགས་དག་ཀྱང་གོ་རིམ་བཞིན་དུ་དགེ་བ་དང་མི་དགེ་བའི་་
ཆོས་ཀྱི་མི་མཐུན་ཕྱོགས་སུ་གྱུར་པ་མ་ཡིན་ནོ་ཞེས་པ་ནི་ཁྱབ་པར་
བྱེད་པ་མ་དམིགས་པའོ། །དེ་བས་ན་དགེ་མི་དགེ་སྣ་ཚོགས་ཀྱིས་
བསྒོས་པའི་བག་ཆགས་སྣ་ཚོགས་པ་དེ་དག་མ་བསྒྲིབས་ལ་ལུང་མ་་་་་་
བསྟན་གྱི་ངོ་བོར་མཐའ་གཅིག་ཏུ་གནས་སོ་ཞེས་བྱ་བ་འདི་འཐད་པ་་
ཡིན་ནོ། །དེ་ལྟ་ན་དེ་དག་ལས་དགེ་མི་དགེ་ལ་སོགས་པའི་འབྲས་བུ་སྣ་
ཚོགས་ཇི་ལྟར་འབྱུང་ཞེ་ན། འདི་ནི་སློབ་དཔོན་ཉིད་ཀྱིས་དཔེའི་སྒོ་
ནས་གསལ་པོར་བསྟན་པ་ཡིན་ཏེ་འདི་ལྟར། ཐེག་བསྡུས་ལས། བག་
ཆགས་ཐ་དད་མ་ཡིན་ཞིང་སྣ་ཚོགས་མ་ཡིན་པ་ཆོས་ཐ་དད་པ་སྣ་་་་་་་
ཚོགས་པ་དག་གི་རྒྱུར་ཇི་ལྟར་རུང་( ༡༣༢བ)ཞེ་ན། དཔེར་ན་ཚིག་
གུའི་རྩི་སྣ་ཚོགས་ཀྱིས་བསྒྱུར་བའི་རས་སྣ་ཚོགས་སུ་མི་སྣང་བ་གང་གི་
ཚོན་གྱི་སྣོད་དུ་བཅུག་པ་དེའི་ཚེ་རས་ལ་ཚོན་རྣམས་ཀྱི་དབྱེ་བ་ཐ་་་་་་
དད་པ་རྣམ་པ་སྣ་ཚོགས་དུ་མ་སྟོན་པ་དེ་བཞིན་དུ་ཀུན་གཞིའི་རྣམ་་་་་
•320·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཤེས་པ་བག་ཆགས་ཀྱི་དུས་ན་སྣ་ཚོགས་པ་མ་ཡིན་ཡང་འབྲས་བུ་
མངོན་པར་འགྲུབ་པའི་ཚོན་གྱི་སྣོད་དུ་མཐོང་བར་ཕྱོགས་པ་ན་ཆོས་་་
སྣ་ཚོགས་ཚད་མེད་པ་དག་སྟོན་ཏེ། འདི་ནི་ཐེག་པ་ཆེན་པོ་ལ་ཁྲ་བ་@
མཆོག་ཏུ་ཟབ་པའི་རྟེན་ཅིང་འབྲེལ་བར་འབྱུང་བའོ། །ཞེས་གང་
གསུངས་པ་ཡིན་ནོ། །འདིས་ནི་ཕྱོགས་སྔ་མ་ལ་གནོད་པར་བྱེད་པའི་
ལུང་ཡང་དྲངས་པ་ཡིན་ནོ། །ཅིའི་ཕྱིར་དཔེ་ཙམ་ཞིག་བསྟན་གྱི་སྒྲུབ་
པར་བྱེད་པའི་རིགས་པ་མ་སྟོན་ཅེ་ན། བག་ཆགས་སྣ་ཚོགས་མ་ཡིན་
པ་ཡང་རིགས་པས་བསྒྲུབས་ཟིན་པའི་ཕྱིར་དང༌། ཆོས་ཐ་དད་པ་སྣ་
ཚོགས་པ་རྣམས་ཀྱང་དེ་ལས་བྱུང་ངོ་ཞེས་བརྗོད་པ་ན་རྒྱུ་ཐ་དད་པ་
མ་ཡིན་པ་ལས་འབྲས་བུ་སྣ་ཚོགས་འབྱུང་བ་འགལ་ལོ་སྙམ་དུ་དོགས་་
པ་ལ། དཔེ་མཐོང་བ་ན་དོགས་པ་དེ་ལྡོག་པར་འགྱུར་བས་དེའི་ཕྱིར་
དཔེ་ཉིད་སྒྲུབ་བྱེད་ཡིན་ནོ། །ཇི་སྐད་བཤད་པའི་ས་བོན་དེ་ཡང་རྣམ་
པ་དུ་ཞིག་ཡོད་ཅེ་ན་གསུངས་པ། ཕྱི་དང་ནང་དང་མི་གསལ་བ། །
གཉིས་དང་ཀུན་རྫོབ་ཉིད་དང་ནི། དམ་པའི་དོན་དེ་དེ་དག་ཀུན། །ས་
བོན་རྣམ་པ་དྲུག་ཏུ་འདོད། །ཅེས་ཏེ། ས་བོན་དེ་ནི་ཕྱིའི་ས་བོན་དང་
ནང་གི་ས་བོན་གཉིས་སུ་དབྱེའོ། །དེ་ལ་ཕྱིའི་ས་བོན་ནི་ཨུཏྤ་ལའི་རྩ་བ་
དང་ནས་ཀྱི་ས་བོན་ལ་སོགས་པའོ། །ནང་གི་ས་བོན་ནི་ཀུན་གཞི་་ལ་
ཡོད་པའི་བག་ཆགས་སོ། །དེ་དག་ཉིད་མི་གསལ་བ་གཉིས་དང་ཀུན་
རྫོབ་དང་དོན་དམ་པ་གཉིས་ཏེ་བཞིར་ཕྱེ་བས་རྣམ་པ་དྲུག་ཏུ་འགྱུར་་
རོ༑ །དེ་ལ་མི་གསལ་བ་གཉིས་ནི་ཀུན་ནས་ཉོན་མོངས་དང་རྣམ་བྱང་
ཕྲ་བ།
•321.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་མི་གསལ་བའམ་དགེ་བ་དང་མི་དགེ་བར་མི་གསལ་བའོ། །ཀུན་
རྫོབ་ནི་ཕྱིའི་ས་བོན་ཏེ་དེ་དག་ནི་ཐ་སྙད་ཙམ་དུ་མྱུ་གུ་ལ་སོགས་པའི་་
ས་བོན་(༡༣༣ན) དུ་གྲགས་པ་ཡིན་གྱི་ཡང་དག་པར་ནི་མ་ཡིན་ཏེ།
ཀུན་གཞིའི་བག་ཆགས་ཁོ་ན་ལས་མྱུ་གུ་ལ་སོགས་པ་འབྱུང་བའི་ཕྱིར་་
རོ༑ །དོན་དམ་པ་ནི་ནང་གི་ས་བོན་ཡིན་ཏེ་དེ་ཉིད་ཆོས་རྣམས་ཀུན་
གཞི་རྒྱུའི་རྐྱེན་ཏུ་རིགས་པས་འགྲུབ་པའི་ཕྱིར་རོ། །ཡང་དེ་དག་ནི་གོ་
རིམ་བཞིན་དུ་ཐ་སྙད་པའི་ཤེས་པའི་ཡུལ་ཡིན་པའི་ཕྱིར་དང་བརྟག་་་
བཟོད་པའི་ཕྱིར་ཞེས་འཆད་དོ། །ཕྱི་དང་ནང་གི་ས་བོན་དེ་དག་གི་
ཁྱད་པར་གཞན་དཔྱད་པ་ནི། སྐད་ཅིག་མ་ཡིན་དང་ལྷན་འབྱུང་། །དེ་
ནི་རྒྱུན་ཆགས་འབྱུང་བར་འདོད། །ངེས་དང་རྐྱེན་ལ་ལྟོས་པ་ཡང་།
རང་གི་འབྲས་བུ་བསྒྲུབ་པའོ།།ཞེས་གསུངས་ཏེ། དེ་ལ་ཕྱི་དང་ནང་གི་
ས་བོན་དེ་དག་ནི་སྐད་ཅིག་མ་ཡིན་ཏེ་རྐྱེན་ལ་ལྟོས་ནས་འབྲས་བུ་་་་་
རིམ་བཞིན་བསྐྱེད་པའི་ཕྱིར་རོ། །གཞན་དུ་ན་འབྲས་བུ་འབྱིན་པའི་
རྐྱེན་ལ་མི་ལྟོས་པར་འགྱུར་ཏེ་རྟག་པ་ལ་རྐྱེན་གྱིས་ཁྱད་པར་བསྐྱེད་དུ་
མེད་པའི་ཕྱིར་རོ། །དེའི་ཕྱིར་འབྲས་བུ་རྣམས་ཅིག་ཅར་བསྐྱེད་པའམ་
ཡང་ན་རིམ་གྱིས་ཀྱང་མི་བསྐྱེད་པར་འགྱུར་རོ། །དེ་ཡང་རང་གི་
འབྲས་བུ་དང་ལྷན་ཅིག་ཁོ་ནར་འབྱུང་གི་སྔ་མའམ་ཕྱི་མར་ནི་མ་ཡིན་
ཏེ་འདི་ལྟར། འབྲས་བུ་ད་ལྟར་བ་ཡིན་ན་རྒྱུ་འདས་པ་ནི་འགགས་
ནས་མེད་པའི་ཕྱིར་ནམ་མཁའི་མེ་ཏོག་ལྟར་རྒྱུར་རུང་བ་མ་ཡིན་ལ།
རྒྱུ་ད་ལྟར་བ་ཡིན་ན་འབྲས་བུ་མ་འོངས་པ་ནི་དངོས་པོར་མེད་པའི་་་་
ཕྱིར་དེ་ལ་རྒྱུའི་བྱ་བ་མེད་པས་འབྲས་བུ་ཡིན་པར་མི་འཐད་པའི་ཕྱིར་
•322.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རོ༑ །འདི་ལ་འགྲེལ་བྱེད་ཁ་ཅིག་དུས་མི་མཉམ་པ་ཁོ་ན་རྒྱུ་འབྲས་སུ་
འགྱུར་གྱི་དུས་མཉམ་པ་ནི་མ་ཡིན་ནོ་ཞེས་ཟེར་རོ། །དོན་གསང་རྣམ་
པར་བཤད་པ་ལས། ཀུན་རྫོབ་ཏུ་རྒྱུ་འབྲས་དུས་མཉམ་པ་ཡང་ཡོད་དེ་
མར་མེ་དང་འོད་ལྟ་བུའོ། །མི་མཉམ་པ་ཡང་ཡོད་དེ་ས་བོན་དང་མྱུ་གུ་
ལྟ་བུའོ། །ཞེས་འཆད་ཀྱང་སློབ་དཔོན་གྱི་དགོངས་པ་ནི་དུས་མཉམ་
ཉིད་ཡིན་པར་མངོན་ཏེ། ཇི་སྐད་དུ། ཀུན་གཞིའི་རྣམ་པར་ཤེས་པ་
དང་ཀུན་ནས་ཉོན་མོངས་པའི་ཆོས་དེ་དག་དུས་མཉམ་དུ་གཅིག་གི་
རྒྱུ་ཉིད་དུ་གཅིག་འགྱུར་བར་ཇི་ལྟར་ལྟ་ཞེ་ན། དཔེར་ན་མར་མེའི་མེ་
ལྕེ་འབྱུང་བ་དང་སྙིང་པོ་ཚིག་པ་ཕན་ཚུན་དུས་མཉམ་པ་དང་།
མདུད་ཁྱིམ་ཡང་དུས་མཉམ་དུ་གཅིག་ལ་གཅིག་བརྟེན་ནས་མི་འགྱེལ་
བ་དེ་( ༡༣༣བ)བཞིན་དུ་འདིར་ཡང་གཅིག་གི་རྒྱུ་ཉིད་དུ་འགྱུར
བར་བལྟའོ། །ཞེས་དང་། ལྷན་ཅིག་འབྱུང་ཞེས་དང༌། སྐད་ཅིག་ལྷན་
ཅིག་ཉིད་མེད་ཕྱིར། ཞེས་བྱ་བ་ལ་སོགས་པ་གསུངས་པའི་ཕྱིར་རོ། །རྒྱུ་
འབྲས་དུས་མི་མཉམ་པ་བཞེད་ན་ནི་བསྒོ་བྱ་སྒོ་བྱེད་ཀྱང་དུས་མཉམ་་
པ་ཁོ་ནར་སྒྲུབ་པ་མི་རིགས་པའི་ཕྱིར་རོ། །ལྷན་ཅིག་འབྱུང་བ་དེ་ཡང་
སྐད་ཅིག་མ་གཅིག་གམ་གཉིས་ལ་སོགས་པར་འབྱུང་བ་ནི་མ་ཡིན་གྱི་་
བསྐྱེད་བྱའི་འབྲས་བུ་ཇི་སྲིད་གནས་ཀྱི་བར་དུ་རྒྱུན་ཆགས་སུ་འབྱུང་་་
བ་ཡིན་ནོ། །འདི་ཅིས་མངོན་ཞེ་ན། འབྲས་ས་ལུ་ལ་སོགས་པའི་མྱུ་གུ་
དང་སྡོང་བུ་དང་སྦུ་གུ་ལ་སོགས་པ་འཆོས་པའི་གནས་སྐབས་ན་ཡང་་
ཅི་སྟེ་རང་གི་ས་བོན་གྱི་རྒྱུན་མེད་ན་དེའི་ཚེ་འདི་ནི་དེ་ཁོ་ནའི་གནས་་
སྐབས་ལ་གནས་པར་འགྱུར་གྱི་རང་གི་ཁྱད་པར་གོང་ནས་གོང་དུ
*323.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕེལ་བར་མི་འགྱུར་ཏེ་རང་གི་ས་བོན་གྱི་རྒྱུན་མེད་པའི་ཕྱིར། དཔེར་
ན་སྦྱང་⊕ནང་གི་འབྲས་བཞིན་ནོ། །གལ་ཏེ་རང་གི་རིགས་འདྲ་སྔ་
མའི་རྐྱེན་ལས་འཕེལ་བར་འགྱུར་བའི་ཕྱིར་སྐྱོན་མེད་དོ་ཞེ་ན། དེ་ནི་
སྔ་ཕྱི་རྒྱུ་འབྲས་སུ་མི་རུང་ངོ་ཞེས་བཤད་ཟིན་ཏོ། །དེ་ལྟ་ན་མྱུ་གུའི་
གནས་སྐབས་ན་ས་བོན་མ་མཐོང་བའི་ཕྱིར་ཇི་ལྟར་རུང་ཞེ་ན། ས་
བོན་གྱི་རྒྱུན་ནུས་པའི་ངོ་བོ་ཡིན་པས་མྱུ་གུ་ལས་དེ་ཉིད་དང་གཞན་་་་་
དུ་བརྗོད་དུ་མེད་པ་ཡིན་ནོ།
དེའི་ཕྱིར་ས་བོན་ནི་མངོན་སུམ་གྱི་ཡུལ་མ་ཡིན་གྱི་འོན་ཀྱང་སྔར་་་
བཤད་པའི་རིགས་པ་ལས་དཔགས་ནས་མྱུ་གུ་ལ་སོགས་པའི་ཚེ་ཡང་་་
ས་བོན་གྱི་རྒྱུན་ཡོད་པར་རྣམ་པར་འཇོག་པ་ཡིན་ནོ། །དེ་ལ་ཕྱིའི་ས་
བོན་རྣམས་ནི་འགལ་རྐྱེན་དང་མ་ཕྲད་ན་ཇི་སྲིད་རང་གི་འབྲས་བུ་
ཡོངས་སུ་སྨིན་པ་མཐར་ཐུག་གི་བར་དུ་རྒྱུན་འཇུག་ལ། གང་གི་ཚེ་
འབྲས་བུ་སྨིན་པ་མཐར་ཐུག་པ་དེའི་ཚེ་ས་བོན་གྱི་རྒྱུན་ཡང་ལྡོག་པ་་་་
ཡིན་ནོ། །ཅི་སྟེ་འགལ་རྐྱེན་དང་ཕྲད་ན་ནི་ནམ་ཕྲད་པ་དེའི་ཚེ་ས་བོན་
གྱི་རྒྱུན་ལྡོག་ལ། གང་གི་ཚེ་ས་བོན་གྱི་རྒྱུན་ལོག་པ་དེའི་ཚེ་འབྲས་བུ་
ཡང་གནས་སྐབས་དེ་ཉིད་ལ་གནས་པའམ་( ༡༣༤ན) འགྲིབ་པར་་་་
འགྱུར་གྱི་གོང་ནས་གོང་དུ་འཕེལ་བ་དང་ཡངས་པ་་ལ་སོགས་པར་
འགྱུར་བ་ནི་མ་ཡིན་ནོ། །རང་གི་ས་བོན་རྣམས་ལ་སྲིད་པ་ཡན་ལག་གི་
བག་ཆགས་དག་ནི་ཇི་སྲིད་རང་གི་རྣམ་པར་སྨིན་པའི་འབྲས་བུ་
མཐར་ཐུག་པར་མ་གྱུར་གྱི་བར་དུ་འཇུག་གོ །བདག་ཏུ་ལྟ་བའི་བག་
@རྗང་།
•324.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཆགས་ནི་གཉེན་པོ་མ་སྐྱེས་ཀྱི་བར་དུ་འཇུག་གོ །དེ་ལ་ཡང་མཐོང་
སྤང་གིས་བསྡུས་པ་རྣམས་ནི་མཐོང་ལམ་སྐྱེས་པ་ན་ལྡོག་ལ། སྒོམ་སྤང་
རྣམས་ནི་རྡོ་རྗེ་ལྟ་བུའི་ཏིང་ངེ་འཛིན་ནམ་ས་བརྒྱད་པའི་ཡེ་ཤེས་་་་་་་
བསྐྱེད་པ་ན་ལྡོག་གོ །མངོན་པར་བརྗོད་པའི་བག་ཆགས་རྣམས་ནི་
ཉན་ཐོས་དང་རང་སངས་རྒྱས་དག་ལ་ཕུང་པོ་ལྷག་མ་མེད་པའི་་་་་་་་་
དབྱིངས་སུ་ལྡོག་ལ། བྱང་ཆུབ་སེམས་དཔའ་རྣམས་ལ་ནི་རྡོ་རྗེ་ལྟ་བུའི་
ཏིང་ངེ་འཛིན་གྱི་རྗེས་ལ་ལྡོག་གོ །དེ་ལྟར་ན་ཕྱི་དང་ནང་གི་ས་བོན་
དག་ནི་རྒྱུན་ཆགས་སུ་འབྱུང་བ་ཡིན་ནོ། །རྒྱུན་ཆགས་སུ་འབྱུང་ཡང་
ཐམས་ཅད་ལས་ཐམས་ཅད་འབྱུང་བ་ནི་མ་ཡིན་ཏེ། ས་བོན་འདི་དག་
འབྲས་བུ་ཁྱད་པར་བ་བསྐྱེད་བྱེད་དུ་ནུས་པ་སོ་སོར་ངེས་པའི་ཕྱིར་་་་་
རོ༑ །དེས་ཀྱང་དུས་ཐམས་ཅད་དུ་འབྲས་བུ་འབྱུང་བ་ཡང་མ་ཡིན་ཏེ།
འབྲས་བུ་བསྐྱེད་པ་ལྷན་ཅིག་བྱེད་པའི་རྐྱེན་ལ་ལྟོས་པའི་ཕྱིར་དང་།
རྐྱེན་དེ་ཡང་རེས་འགའ་ཉེ་བར་མི་དམིགས་པའི་ཕྱིར་རོ། །ས་བོན་དེ་
ཡང་རྒྱུ་མེད་པའམ་མི་མཐུན་པའི་རྒྱུ་ལས་འབྱུང་བ་ནི་མ་ཡིན་ནོ། །
ནང་གི་ས་བོན་རྣམས་ནི་རིགས་འདྲ་བ་སྐྱེད་པའི་ཀུན་ནས་ཉོན
མོངས་ཀྱི་ཆོས་རྣམས་ཀྱིས་བསྒྲུབ་པའི་ཕྱིར་དུ། ཕྱིའི་ས་བོན་རྣམས་
ཀྱང་རིགས་འདྲ་བ་སྐྱེད་པའི་འབྲས་བུ་ལ་འབྱུང་བ་ཡིན་ཏེ། དཔེར་ན་
ནས་ཀྱི་ས་བོན་ལས་བྱུང་བའི་ནས་དེ་ཉིད་སླར་ཡང་ནས་གཞན་གྱི་ས་
བོན་དུ་འགྱུར་བས་ས་བོན་ཐོག་མ་མེད་པ་ཡིན་ནོ། །ས་བོན་དེ་དག་
གིས་འབྲས་བུ་ལ་བྱ་བ་བྱེད་པའི་ཚུལ་བསྟན་པ་ནི། ཇི་སྐད་དུ། ཕྱི་དང་
ནང་གི་ས་བོན་དེ། །བསྐྱེད་པ་དང་ནི་འཕེན་པར་འདོད། །མ་བཏབ་
·325.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
( ༡༣༤བ) ཤི་བ་འཕེན་པའི་ཕྱིར་རོ། །མདའ་ནི་བར་དུ་མི་ལྟུང་བ་
བཞིན༑ །ཞེས་གསུངས་ཏེ། དེ་ལ་ཕྱི་དང་ནང་གི་ས་བོན་འདི་དག་ནི་
རང་གི་འབྲས་བུ་འགའ་ཞིག་ལ་ནི་བསྐྱེད་པའི་བྱ་བ་བྱེད་ལ་འགའ་་་་་
ཞིག་ལ་ནི་འཕེན་པའི་བྱ་བ་བྱེད་དོ། །བསྐྱེད་པ་དང་འཕེན་པ་ཞེས་བྱ་
བ་འདིའི་དོན་ཅི་ཞེ་ན། རྒྱུ་དེའི་ནུས་པ་ཉེ་བར་ཡོད་ན་སྐྱེ་ལ་མེད་ན་
མི་སྐྱེ་བ་དེ་ནི་རྒྱུ་དེས་བསྐྱེད་པ་ཞེས་བྱ་ལ། རྒྱུ་དེའི་ནུས་པ་ཉེ་བར་ནི་
གནས་ཀྱང་རྒྱུ་དེ་སྔོན་དུ་སོང་བའི་དབང་གིས་འབྲས་བུ་དེ་རེ་ཞིག་་་
གནས་ན་ནི་དེས་འཕངས་པ་ཞེས་བྱའོ། །དེ་ལ་གང་ཞིག་ལ་བསྐྱེད་
པའི་བྱ་བ་བྱེད་ལ་གང་ཞིག་ལ་འཕེན་པའི་བྱ་བ་བྱེད་ཅེ་ན། ཕྱིའི་ས་
བོན་དག་གིས་ནི་མྱུ་གུ་སྔོན་པོ་ནས་བཟུང་སྟེ་འབྲས་བུ་སྨིན་པ་མཐར་
ཐུག་པའི་བར་ནི་བསྐྱེད་པར་བྱེད་པ་ཡིན་ཏེ། ས་བོན་གྱི་རྒྱུན་རྗེས་སུ་
་པའི་འབྲེལ་བ་མེད་ན་མྱུ་གུ་ལ་སོགས་པ་ནས་འབྲས་བུ་ཡོངས་སུ་སྨིན་ང
བར་དུ་གོང་ནས་གོང་དུ་འཕེལ་བར་མི་འགྱུར་བའི་ཕྱིར་རོ་ཞེས་་་་་་་་
བཤད་ཟིན་ཏོ། །
སྦྱང་⊕ན་གནས་པ་ལ་སོགས་པ་མ་བཏབ་པའི་ས་བོན་དག་གི་
རྒྱུན་རྗེས་སུ་འབྲེལ་བ་ནི་འཕེན་པར་བྱེད་པ་ཡིན་ཏེ། ཅི་སྟེ་དེ་དག་ས་
བོན་གྱི་འཕེན་པའི་དབང་གིས་གནས་པ་མ་ཡིན་ན་དེ་དག་གནས་
པའི་རྒྱུ་མེད་པའི་ཕྱིར་དེ་མ་ཐག་འཇིག་པར་འགྱུར་ཏེ། དཔེར་ན་སྙིང་
པོ་ཟད་པའི་མར་མེ་ནི་རང་གི་ངང་གིས་ཤི་བ་བཞིན། དེ་དག་ནི་རང་
གི་རིགས་འདྲ་སྔ་མས་བསྐྱེད་པའི་སྟོབས་ཀྱིས་གནས་སོ་ཞེ་ན་མ་ཡིན་་
རྗང་།
•326•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཏེ༑ སྔ་ཕྱི་དག་རྒྱུ་འབྲས་སུ་མི་རུང་སོ་ཞེས་བཤད་ཟིན་པའི་ཕྱིར་རོ། །
དེ་བས་ན་དེ་དག་ལ་བསྐྱེད་པར་བྱེད་པའི་རྒྱུ་ནི་མེད་དེ་སྔར་གྱི་ས་་་་་
བོན་གྱི་རྒྱུན་ལོག་པའི་ཕྱིར་དང་རང་གི་རིགས་འདྲ་སྔ་མ་རྣམས་རྒྱུར་་
མི་རུང་བའི་ཕྱིར་རོ། །སྔར་གྱི་ས་བོན་གྱི་རྒྱུ་ལས་རང་ཉིད་གྲུབ་ཟིན་
པའི་ཕྱིར་བསྐྱེད་བྱེད་གཞན་དགོས་པ་ཡང་མ་ཡིན་ནོ། །དེའི་ཕྱིར། དེ་
དག་ནི་སྔར་གྱི་ས་བོན་གྱི་འཕེན་པའི་དབང་ཁོ་ནས་གནས་པ་ཡིན་ཏེ།
དཔེར་ན་འདོམ་པ་གང་བའི་འཕེན་པའི་( ༡༣༥ན)དབང་གིས་་་་་་་་
མདའ་འགྲོ་བྱ་ཇི་སྲིད་མ་སླེབ་ཀྱི་བར་དུ་ས་ལ་མི་ལྟུང་བར་ནམ
མཁའ་ལས་འགྲོ་བ་བཞིན་ནོ། །དེ་ལ་འདོམ་བཀང་བ་ནི་མདའ་ནམ་
མཁའ་ལ་འགྲོ་བའི་བསྐྱེད་པར་བྱེད་པ་མ་ཡིན་ཏེ་དེའི་ཚེ་འདོད་མ་་་་་་་་་
བཀང་བ་མེད་པའི་ཕྱིར་དང་། མེད་པ་ཡང་མོ་གཤམ་གྱི་བུ་ལྟར་རྒྱུར་
མི་རུང་བའི་ཕྱིར་རོ། །འདོམ་བཀང་བ་སྔོན་དུ་སོང་བ་མེད་པར་
མདའ་ནམ་མཁའ་ལ་འགྲོ་བ་མ་ཡིན་ཏེ་མདའ་འཕེན་པ་ལ་འདོམ
འགེངས་པ་དོན་མེད་པར་ཐལ་བའི་ཕྱིར་རོ། །དེ་བས་ན་མདའ་ནམ་
མཁའ་ལ་འགྲོ་བ་ནི་འདོམ་བཀང་བ་འཕེན་པའི་དབང་ཁོ་ནས་ཡིན་་་་
ནོ་ཞེས་བྱ་བ་འདི་རྟོགས་པ་ཡིན་ནོ། །ཅི་སྟེ་སྦྱང་》ནང་གི་ས་བོན་དེ་
དག་ས་བོན་སྔ་མའི་འཕེན་པ་ཙམ་གྱིས་གནས་པ་ཡིན་གྱི། དེའི་ཚེ་དེ་
དག་ལས་ས་བོན་སྔ་མའི་རྒྱུན་རྗེས་སུ་འབྲེལ་བ་མེད་དོ་ཞེས་བྱ་བ་་་་་་
འདི་གང་ལས་ཤེས་ཤེ་ན། ཅི་སྟེ་དེ་དག་ལ་ས་བོན་སྔ་མའི་རྒྱུན་རྗེས་སུ་
འབྲེལ་བ་ཡོད་ན་དེའི་ཚེ་དེ་དག་ཀྱང་སྔར་མྱུ་གུ་དང་སྡོང་བུ་ལ་
རྗང་།
·327.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་པའི་གནས་སྐབས་བཞིན་དུ་རང་གི་རིགས་འདྲ་སྔ་མ་ལས་ཕྱི་་་
མ་གོང་ནས་གོང་དུ་ཁྱད་པར་དུ་འགྱུར་བར་རིགས་ཏེ། དེ་ལྟར་འགྱུར་
བའི་རྒྱུ་ས་བོན་གྱི་རྒྱུན་རྗེས་སུ་འབྲེལ་བར་ཡོད་པའི་ཕྱིར་རོ། །ས་བོན་
ནི་རང་གི་འབྲས་བུ་ཡོངས་སུ་སྨིན་པ་མཐར་ཐུག་གི་བར་དུ་འབྲས་བུ་
རྣམས་གོང་ནས་གོང་དུ་འཕེན་པའི་རྒྱུ་ཡིན་པའི་ཕྱིར་རོ། །སྦྱང་》ནང་
གི་ས་བོན་དག་ནི་དེ་ལྟར་ཁྱད་པར་དུ་འགྲོ་བ་ཡང་མ་མཐོང་ན་དེ་་་་
དག་ལ་ས་བོན་གྱི་རྒྱུན་རྗེས་སུ་འབྲེལ་ལོ་ཞེས་ཇི་ལྟར་རྗེས་སུ་དཔག་་་་
པར་བྱ། དེའི་ཕྱིར་དེ་དག་ལ་ས་བོན་གྱི་རྒྱུན་རྗེས་སུ་འབྲེལ་བ་མེད་
པར་ཁོང་དུ་ཆུད་པ་ཡིན་ནོ། །ནང་གི་ས་བོན་ཀུན་གཞི་ལ་ཡོད་པའི་
སྲིད་པ་ཡན་ལག་གི་བག་ཆགས་ཀྱི་དབང་གིས་མིང་དང་གཟུགས་་་་
ནས་རྒ་ཤི་ལ་ཐུག་གི་བར་བསྐྱེད་པར་བྱེད་པ་ཡིན་ལ། ཤི་བའི་འོག་ཏུ་
རྣམ་པར་སྔོས་པ་དང་རྣམ་པར་བམ་པ་ལ་སོགས་པ་ནས་རུས་པའི་ཐི་
བའི་མདོག་ལྟར་གྱུར་གྱི་ཆེད་དུ་རྒྱུན་རྗེས་སུ་( ༡༣༥བ)འཇུག་པ་ནི་
འཕེན་པར་བྱེད་པ་ཡིན་ཏེ། རྒྱུ་མཚན་དང་དཔེ་ནི་སྔ་མ་ཁོ་ན་ལྟར་
བཤད་པར་བྱའོ། །ཤི་བའི་འོག་ཏུ་ཡང་རང་བཞིན་དུ་གནས་པ་ལས་
རྣམ་པར་སྔོས་པ་དང་འབྲེལ་བ་རྣམ་པར་བམ་པ་ལ་སོགས་པ་སྔ་མ་
ལས་ཕྱི་མ་མི་འདྲ་བར་འགྱུར་བར་དམིགས་ན། ཅི་སྔ་མའི་ས་བོན་
རྗེས་སུ་འབྲེལ་བ་མ་ཡིན་ནམ་ཞེ་ན་མ་ཡིན་ཏེ། ལས་ཀྱི་བག་ཆགས་
དག་ནི་སེམས་ཀྱིས་ཟིན་པའི་ཕུང་པོའི་འགྱུར་བ་ཁོ་ན་བསྐྱེད་བྱེད་་
ཡིན་གྱི་སེམས་ཀྱིས་མ་ཟིན་པ་དག་ལ་ནི་མ་ཡིན་ཏེ་དེ་དག་དེ་ལ་མེད་་
རྗང་།
·328.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཕྱིར་རོ། །རྣམ་པར་སྔོས་པ་ལ་སོགས་པ་ནི་སེམས་ཀྱིས་མ་ཟིན་
པའི་འགྱུར་བ་ཡིན་པའི་ཕྱིར་དེ་དག་ལ་ལས་ཀྱི་བག་ཆགས་རྗེས་སུ་་་་་
འབྲེལ་ལོ་ཞེས་བྱ་བ་ནི་རིགས་པ་མ་ཡིན་ནོ། །འོན་ཀྱང་དེ་དག་ནི་ཕྱི་
རོལ་གྱི་རླུང་དང་ཉི་མ་ལ་སོགས་པའི་རྐྱེན་གྱིས་དེ་དང་དེར་འགྱུར་བ་
ཡིན་ནོ། །གཞུང་འདི་དག་གི་དོན་ལ་དོན་གསང་རྣམ་པར་བཤད་པ་
ལས༑ཕྱིའི་ས་བོན་ནི་མྱུ་གུའི་དོན་དུ་བསྐྱེད་པར་བྱེད་པ་ཡིན་ནོ། །སྡོང་
བུ་ལ་སོགས་པ་བརྒྱུད་པ་སྦྱང་》ན་འདུག་པའི་བར་གྱིས་ནི་འཕེན
པར་བྱེད་པ་ཡིན་ནོ། །ནང་གི་ས་བོན་ཀུན་གཞིའི་རྣམ་པར་ཤེས་པ་
ཡང་མིང་དང་གཟུགས་ཀྱིས་ནི་མངོན་སུམ་དུ་བསྐྱེད་པར་བྱེད་པ
ཡིན་ནོ། །བརྒྱུད་པ་ནི་རྒ་ཤིའི་བར་གྱི་འཕེན་པར་བྱེད་པ་ཡིན་ནོ། །རེ་
ཞིག་བསྐྱེད་པར་བྱེད་པ་ནི་ཡིན་ལ་རག་ན་འཕེན་པར་བྱེད་པ་གོ་ཇི་་་་
ལྟར་ཞེ་ན། མ་བཏབ་ཤི་བ་འཕེན་པའི་ཕྱིར། ཞེས་སྦྲེལ་ལོ།།གལ་ཏེ་ས་
བོན་མ་བཏབ་པ་དང་ཤི་བའི་རོ་རྒྱུ་ཁོ་ནས་འཇུག་གི་འཕེན་པར་བྱེད་
པའི་དབང་གིས་ནི་མ་ཡིན་ནོ་ཞེ་ན། རང་གི་ངང་གིས་མཐར་འཇིག་
བཞིན༑ །ཞེས་འདོན་པར་བྱེད་དོ། །བཤད་སྦྱང་དུ་ཡང་གཞན་རྣམས་
འདྲ་ཞེ་ན། མདའ་ནི་བར་དུ་མི་ལྟུང་ཞིང་། ཞེས་འདོན་པར་བྱེད་དོ། །
དེ་དག་གི་བཤད་པ་དེ་ནི་རིགས་པར་མ་མཐོང་སྟེ། ཕྱི་ནང་གི་ས་བོན་
དེ་དག་གིས་ཕྱིའི་སྡོང་བུ་ལ་སོགས་པ་དང་ནང་གི་སྐྱེ་མཆེད་དྲུག་ནས་
རྒ་ཤིའི་ལ་( ༡༣༦ན)ཐུག་གི་བར་རྣམས་འཕེན་པར་བྱེད་པ་ཡིན་གྱི་
བསྐྱེད་པར་བྱེད་པ་མ་ཡིན་ན་དེའི་ཚེ་གནས་སྐབས་དེ་དག་ན་ས་བོན་
རྗང་།
•329.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་རྒྱུན་རྗེས་སུ་འབྲེལ་བར་མི་འགྱུར་ལ། དེའི་ཕྱིར་དེ་དག་ནི་སྔ་མ་
ལས་ཕྱི་མ་ཁྱད་པར་དུ་འགྱུར་བ་མི་རིགས་ཏེ། དཔེར་ན་མ་བཏབ་
པའི་ས་བོན་དང་ཤི་བའི་རོ་ལ་སོགས་པ་བཞིན་ནོ། །གཞན་ཡང་། མ་
བཏབ་ཤི་བ་འཕེན་པའི་ཕྱིར། ཞེས་གསུངས་ཀྱང་སྡོང་བུ་ལ་སོགས་པ་
དང་རྒ་ཤི་ལ་ཐུག་གི་བར་ནི་བསྐྱེད་པ་ཡིན་པར་དོན་གྱིས་གྲུབ་པ་པ་་་་་་
ཡིན་ནོ། །དེ་བས་ན་འགྲེལ་པ་བྱེད་པ་དག་གིས་སློབ་དཔོན་གྱི་རྒྱུ་
འབྲས་དུས་མཉམ་པའི་དགོངས་པ་མ་ལོངས་པར་གཞུང་འདི་དག
ཀྱང་ལོག་པར་བཤད་པར་རྟོགས་སོ། །དེ་ལྟར་ཕྱི་དང་ནང་གི་ས་བོན་
རྣམས་མཚུངས་པར་བསྟན་ནས། ཕྱི་རོལ་ཇི་ལྟ་བ་བཞིན་དུ་ནང་གི་ས་
བོན་རྣམས་དེ་ལྟ་མ་ཡིན་པར་གསུངས་པ། ཕྱི་རོལ་ས་བོན་མ་བཏབ་
པའམ༑ །ནང་གི་འདོད་པ་མ་ཡིན་ཏེ། །ཐོས་སོགས་བག་ཆགས་མེད་
པར་ནི། །དེ་འབྲས་སྐྱེ་བ་མི་རིགས་ཕྱིར། །བྱས་དང་མ་བྱས་འཇིགས་
དང་ཕྲད། །ཉེས་པར་འགྱུར་ཕྱིར་འགལ་ཕྱིར་རོ། །ནང་གི་ཕྱི་རོལ་གྱི་
རྐྱེན་ཡིན་ཏེ། །འདི་ལྟར་དེ་ནི་བག་ཆགས་རྟེན། །ཞེས་བྱ་བ་ཡིན་ཏེ། དེ་
ལ་ཕྱིའི་ས་བོན་འགའ་ཞིག་ནི་མ་བཏབ་པ་ལས་ཀྱང་འབྲས་བུ་སྨིན་
པར་མཐོང་སྟེ་འདི་ལྟར། སོལ་བ་དང་བ་གླང་གི་ལྕི་བ་དང་ལུག་གི་
བལ་ལ་སོགས་པ་ལས་གོ་རིམ་བཞིན་དུ་ཏིལ་དང་ཨུཏྤ་ལའི་རྩ་བ་དང་
རྩྭ་དུར་བ་སོགས་པ་སྐྱེ་བར་མཐོང་མོད་ཀྱི་འོན་ཀྱང་དེ་དག་ལ་ཏིལ་་་་
ལ་སོགས་པ་བཏབ་པ་ནི་མ་ཡིན་ནོ། །ཡང་འབྲས་ས་ལུའི་ས་བོན་ལ་
སོགས་པ་འགའ་ཞིག་ནི་བཏབ་ཀྱང་འབྲས་བུ་མ་སྨིན་པར་མཐོང་བ་་་
ཡིན་ནོ། །ཇི་ལྟར་ཕྱི་རོལ་གྱི་ས་བོན་ངེས་པ་མེད་པ་དེ་ལྟར་ནང་གི་ས་
·330·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བོན་འདོད་པ་ན་མ་ཡིན་ནོ། །ནང་གི་ས་བོན་ནི་མ་བཏབ་པར་འབྲས་
བུ་འབྱིན་པ་མ་ཡིན་ཏེ། ཐོས་པ་ལ་སོགས་པའི་བག་ཆགས་བསྒོས་པ་
( ༡༣༦བ)མེད་པར་ནི་དེའི་འབྲས་བུ་མང་དུ་ཐོས་པ་དང་མངོན་་་་་
པར་ཤེས་པ་ལ་སོགས་པ་སྐྱེ་བ་མ་མཐོང་བའི་ཕྱིར་རོ། ཅི་སྟེ་ཕྱིའི་ས་
བོན་ལྟར་ན་ནང་གི་ས་བོན་རྣམས་ཀྱང་འགའ་ཞིག་མ་བཏབ་ཀྱང
འབྲས་བུ་འབྱིན་ལ་འགའ་ཞིག་བཏབ་ཀྱང་མི་འབྱིན་པ་ཡིན་ན་ནི་
དེའི་ཚེ་ལས་བྱས་པ་ཆུད་ཟོས་ཤིང་མ་བྱས་པ་དང་འཕྲད་པ་འགྱུར་་་་་་
བའི་ཕྱིར་དགེ་སྡིག་ལ་བླང་དོར་རྩོམ་པ་དོན་མེད་པ་ཡིན་ལ། དེ་ལྟ་ན་
རང་གི་གྲུབ་པའི་མཐའ་དང་འགལ་བ་ཡིན་ནོ། །གལ་ཏེ་ཀུན་གཞི་ལ་
ཡོད་པའི་ནང་གི་ས་བོན་ལས་གཞན་པའི་ཕྱིའི་ས་བོན་འགའ་ཞིག་
ཀྱང་ཡོད་ན་དེའི་ཕྱིར་ཀུན་གཞི་ཉིད་ས་བོན་ཐམས་ཅད་པ་ཡིན་པར་་
འགལ་ལོ་ཞེ་ན་མ་ཡིན་ཏེ། ཕྱིའི་ས་བོན་དེ་དག་གི་འབྲས་བུ་ལ་ལོངས་
སྤྱོད་པ་པོའི་སེམས་ཅན་རྣམས་ཀྱི་ཀུན་གཞི་ལ་ཡོད་པའི་ནང་གི་ས་་་་་
བོན་ཡོངས་སུ་འགྱུར་བའི་ཁྱད་པར་ལས་ཕྱི་རོལ་ཏུ་འབྲས་དང་ནས་་་
ལ་སོགས་པའི་ས་བོན་དུ་སྣང་བ་འབྱུང་བའི་ཕྱིར་ཕྱིའི་ས་བོན་དག་ནི་
ནང་གི་ས་བོན་གྱི་རྐྱེན་ལས་བྱུང་བ་ཡིན་པས་གཞན་མ་ཡིན་ནོ། །ས་
བོན་རྣམས་ཀྱི་རང་བཞིན་ཇི་ལྟར་ཡིན་པ་བཤད་ཟིན་ཏོ། །
ཇི་སྐད་བཤད་པའི་ས་བོན་ཐམས་ཅད་དང་ལྡན་པའི་ཀུན་གཞིའི་་
རྣམ་པར་ཤེས་པའི་རང་བཞིན་ཁོང་དུ་ཆུད་པ་ལས་ནི་ཆོས་འདི་ལས་་
ཕྱི་རོལ་ཏུ་གྱུར་པ་དག་གིས་གཙོ་བོར་དབང་ཕྱུག་ལ་སོགས་པའི་བྱེད་་
པ་པོར་སེམས་པའི་ལྟ་བ་ངན་པ་ཀུན་འབྱུང་བ་ཡིན་ལ། འདི་ལྟར་
•·331·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཁོང་དུ་ཆུད་པ་ལས་ནི་ལྟ་བ་དེ་དག་ལྡོག་ཅིང་རྟེན་ཅིང་འབྲེལ་བར་་་་་
འབྱུང་བ་ཟབ་མོའི་དེ་ཁོ་ན་ཉིད་རྟོགས་པར་འགྱུར་བ་ཡིན་ནོ། །དེ་
ལྟར་ཡང་ཇི་སྐད་དུ། མདོར་བསྡུ་ན་རྟེན་ཅིང་འབྲེལ་བར་འབྱུང་བ་ནི་
འདི་གཉིས་ཏེ། ངོ་བོ་ཉིད་རྣམ་པར་འབྱེད་པ་ཅན་དང་། སྡུག་པ་དང་
མི་སྡུག་པ་རྣམ་པར་འབྱེད་པ་ཅན་ནོ། །དེ་ལ་གང་ཀུན་གཞིའི་རྣམ་
པར་ཤེས་པ་ལ་བརྟེན་ནས་ཆོས་རྣམས་བྱུང་བ་དེ་ནི་ངོ་བོ་ཉིད་རྣམ་་་་
པར་འབྱེད་པ་ཅན་ཏེ་ངོ་བོ་ཉིད་སྣ་ཚོགས་རྣམ་པར་འབྱེད་པའི་རྐྱེན་་
གྱི་དངོས་པོར་འགྱུར་བའི་ཕྱིར་རོ། །རྟེན་ཅིང་འབྲེལ་བར་འབྱུང་
( ༡༣༧ན)བ་ཡན་ལག་བཅུ་གཉིས་གང་ཡིན་པ་དེ་ནི་སྡུག་པ་དང་་་་
མི་སྡུག་པ་རྣམ་པར་འབྱེད་པ་ཅན་ཏེ་བདེ་འགྲོ་དང་ངན་འགྲོ་དག་ཏུ་
སྡུག་པ་དང་མི་སྡུག་པའི་ལུས་རྣམ་པར་འབྱེད་པ་སྣ་ཚོགས་ཀྱི་རྐྱེན་གྱི་
དངོས་པོར་འགྱུར་བའི་ཕྱིར་རོ། །དེ་ལ་རྟེན་ཅིང་འབྲེལ་བར་འབྱུང་བ་
དང་པོ་ཀུན་གཞིའི་རྣམ་པར་ཤེས་པ་ལ་རྨོངས་པ་དག །ཁ་ཅིག་ནི་
རང་བཞིན་གྱི་རྒྱུ་ལས་བྱུང་བར་རྟོག །ཁ་ཅིག་ནི་སྔོན་བྱས་པའི་རྒྱུ་
ལས་བྱུང་བ་ཉིད་དུ་རྟོག །ཁ་ཅིག་ནི་དབང་ཕྱུག་གིས་བྱས་པའི་རྒྱུ་
ལས་བྱུང་བ་ཉིད་དུ་རྟོག །ཁ་ཅིག་ནི་རྒྱུ་མེད་པ་དང་རྐྱེན་མེད་པ་ཉིད་
རྟོག་གོ །རྟེན་ཅིང་འབྲེལ་བར་འབྱུང་བ་གཉིས་པ་ལ་རྨོངས་པ་དག་ནི་
བདག་ལ་བྱེད་པ་པོ་དང་ཟ་བ་པོར་རྟོག་སྟེ། དཔེར་ན་མི་དམུས་ལོང་
མང་ཞིག་ཡོད་ལ་དེ་དག་ཀྱང་གླང་པོ་ཆེ་མ་མཐོང་བ་ཤ་སྟག་ཅིག་སྟེ།
དེ་དག་ལ་ལ་ཞིག་གིས་གླང་པོ་ཆེ་བསྟན་ལ། དེ་དག་ལས་ཁ་ཅིག་གིས་
ནི་གླང་པོ་ཆེའི་སྣ་ལ་རེག ཁ་ཅིག་གིས་ནི་མཆེ་བ་ལ་རེག།ཁ་ཅིག་གིས་
•332.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནི་རྣ་བ་ལ་རེག །ཁ་ཅིག་གིས་ནི་རྐང་ལ་རེག །ཁ་ཅིག་གིས་ནི་མཇུག་
མ་ལ་རེག །ཁ་ཅིག་གིས་ནི་རྒལ་ཚིགས་ལ་རེག་ནས་དེ་དག་ལ་གླང་པོ་
ཆེ་ཅི་འདྲ་ཞེས་དྲིས་པ་དང་། ཁ་ཅིག་ན་རེ་གཤོལ་མདའ་ལྟ་བུ་ཞིག་གོ་
ཞེས་ཟེར། ཁ་ཅིག་ན་རེ་གཏུན་ཤིང་ལྟ་བུ་ཞིག་གོ་ཞེས་ཟེར། ཁ་ཅིག་ན་
རེ་ཞིབ་མ་ལྟ་བུ་ཞིག་གོ་ཟེར། ཁ་ཅིག་ན་རེ་གཏུན་ཤིང་གི་གཞི་ལྟ་བུ་
ཞིག་གོ་ཞེས་ཟེར། ཁ་ཅིག་ན་རེ་ཕྱགས་མ་ལྟ་བུ་ཞིག་གོ་ཞེས་ཟེར། ཁ་
ཅིག་ན་རེ་ཕ་བོང་ལྟ་བུ་ཞིག་གོ་ཞེས་ཟེར་བ་དེ་བཞིན་དུ་འདི་ལ་རྟེན་་
ཅིང་འབྲེལ་བར་འབྱུང་བ་གཉིས་པོ་འདི་མི་ཤེས་པ་མ་རིག་པས
དམུས་ལོང་བཞིན་དུ་གྱུར་པ། གླང་པོ་ཆེ་ལྟ་བུའི་ཀུན་གཞིའི་རྣམ་པར་
ཤེས་པའི་ངོ་བོ་ཉིད་དང་རྒྱུ་དང་འབྲས་བུ་མི་ཤེས་པ་དག་ཀྱང་། ཁ་
ཅིག་ན་རེ་རང་བཞིན་ཉིད་དུ་སེམས། ཁ་ཅིག་ནི་སྔོན་བྱས་པའི་
ལས་འབྱུང་བར་སེམས། ཁ་ཅིག་ནི་དབང་ཕྱུག་ཡོད་པར་སེམས། ཁ་
ཅིག་ནི་བདག་ཡོད་པར་སེམས། ཁ་ཅིག་ནི་རྒྱུ་མེད་པ་ལས་བྱུང་བར་
སེམས༑ ཁ་ཅིག་( ༡༣༧བ)ནི་བྱེད་པ་པོར་སེམས། ཁ་ཅིག་ནི་ཟ་བ་
པོར་སེམས་སོ། །མདོར་བསྡུ་ན་ཀུན་གཞིའི་རྣམ་པར་ཤེས་པའི་ངོ་བོ་
ཉིད་ནི་རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་ཅད་པ་སྟེ་
རེས་ཁམས་གསུམ་པའི་ལུས་ཐམས་ཅད་དང་འགྲོ་བ་ཐམས་ཅད
བསྡུས་སོ། །ཞེས་གང་གསུངས་པ་ཡིན་ནོ། །དེ་ལྟར་ཀུན་གཞིའི་རྣམ་
པར་ཤེས་པར་ཚངས་པ་ཆེན་པོའི་རང་བཞིན་ཇི་ལྟར་ཡིན་པར་རྣམ་་
པར་བཞག་པ་བཤད་ཟིན་ཏོ། །
ད་ནི་དེའི་སྒྲུབ་བྱེད་བརྗོད་པར་བྱ་སྟེ། ཇི་སྐད་བཤད་པའི་རྣམ་
·333.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྲངས་དང་མཚན་ཉིད་དེ་ལྟ་བུ་དང་ལྡན་པའི་ཀུན་གཞིའི་རྣམ་པར་་་
ཤེས་པ་ཞེས་བྱ་བ་འཇུག་པའི་རྣམ་པར་ཤེས་པ་དག་ལས་དོན་གཞན་་
དུ་གྱུར་པ་དེ་ལྟ་བུ་ཡོད་པར་ཅིས་མངོན་ཞེ་ན་ལུང་དང་རིགས་པ་་་་་་་
ལས་སོ། །དེ་ལ་རེ་ཞིག་ལུང་ནི་འདི་ཡིན་ཏེ་འདི་ལྟར། ཐེག་པ་ཆེན་པོ་
ཆོས་མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས། །ཆོས་
རྣམས་ཀུན་གྱི་གནས་ཡིན་ཏེ།། །དེ་ཡོད་པས་ན་འགྲོ་ཀུན་དང༌། །མྱ་
ངན་འདས་པའང་ཐོབ་པར་འགྱུར། །ཞེས་དང༌། ཡང་དེ་ཉིད་ལས།
ཆོས་ཀུན་ས་བོན་ཐམས་ཅད་པའི། །རྣམ་པར་ཤེས་པ་ཀུན་གཞི་སྟེ།།དེ་
བས་ཀུན་གཞིའི་རྣམ་ཤེས་ཏེ། །དམ་པ་རྣམས་ལ་ངས་བཤད་དོ། །ཞེས་
གསུངས་པ་ཡིན་ནོ། །དེ་ལ་ཚིགས་སུ་བཅད་པ་དང་པོའི་དོན་ནི་འདི་
ཡིན་ཏེ། ཐོག་མ་མེད་པའི་དུས་ཀྱི་དབྱིངས། །ཞེས་བྱ་བ་ནི་ཀུན་ནས་
ཉོན་མོངས་པའི་ཕྱོགས་ཀྱི་ས་བོན་དང་རྣམ་པར་བྱང་བའི་ཕྱོགས་ཀྱི་་་་
ས་བོན་གཉིས་ཉེ་བར་བཟུང་བ་ཡིན་ནོ། །དེ་ལ་ཀུན་ནས་ཉོན་མོངས་
པའི་ཕྱོགས་ཀྱི་ས་བོན་གང་ཡིན་པ་དེ་ནི་ཀུན་ནས་ཉོན་མོངས་པའི་་་་་
ཆོས་རྣམས་ཀུན་གྱི་རྒྱུའི་རྐྱེན་ཡིན་ལ། དེའི་ཕྱིར་དེ་ཡོད་པས་ནི་འགྲོ་
བ་ལྔའི་འཁོར་བར་སྐྱེ་བ་དང་འཆི་བའི་སྡུག་བསྔལ་ཐོབ་པར་འགྱུར་་་
བ་ཡིན་ནོ། །འདི་ནི་སྐབས་ཀྱི་སྒྲུབ་པར་བྱ་བའི་ཁུངས་ཡིན་ཏེ། ཀུན་
ནས་ཉོན་མོངས་པའི་ཆོས་རྣམས་ཀུན་གྱི་གནས་སུ་གྱུར་ཅིང་གང་་་་་་་
ལས་འགྲོ་བ་ཀུན་འབྱུང་བར་གྱུར་པའི་དབྱིངས་ནི་ས་བོན་ཐམས་་་་་་་་
( ༡༣༨ན)ཅད་པའི་ཀུན་གཞིའི་རྣམ་པར་ཤེས་པ་ལས་གཞན་དུ་མི་་
འཐད་པའི་ཕྱིར་རོ། །རྣམ་པར་བྱང་བའི་ཕྱོགས་ཀྱི་ས་བོན་གང་ཡིན་
•334·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་དེ་ནི་རྣམ་བྱང་གི་ཆོས་རྣམས་ཀུན་གྱི་གནས་སམ་རྒྱུའི་རྐྱེན་ཡིན་ཏེ།
དེ་ཡོད་པས་ན་མཐར་མྱ་ངན་ལས་འདས་པ་ཐོབ་པར་འགྱུར་ཏེ། དེ་
ཉིད་ཐོས་པ་དང་བསམ་པ་དང་སྒོམ་པ་ལ་སོགས་པའི་རིམ་གྱིས་་་་
བརྟས་པར་བྱས་པ་ལས་མཐོང་བའི་ལམ་ལ་སོགས་པ་ཟག་པ་མེད
པའི་ཡེ་ཤེས་སྐྱེ་བར་འགྱུར་བའི་ཕྱིར་རོ། །དོན་གྱི་དབང་འདི་ཉིད་ཉེ་
བར་བཟུང་ནས་རྒྱུད་བླ་མའི་འགྲེལ་པར་ཡང་ཚིགས་སུ་བཅད་པ
འདི་ཉིད་དེ་བཞིན་གཤེཊ་པའི་སྙིང་པོའི་ཁུངས་སུ་དྲངས་པ་ཡིན་ནོ། །
ཡང་ན་ནི། ཐོག་མ་མེད་པའི་དུས་ཀྱི་དབྱིངས། །ཞེས་པ་ནས་ཀུན་
གཞིའི་རྣམ་པར་ཤེས་པས་ཉེ་བར་བཟུང་བ་ཡིན་ཏེ། དེའི་རྒྱུན་ཐོག་མ་
མེད་པའི་ཕྱིར་དང་། དབྱིངས་ནི་རྒྱུའི་དོན་ཅན་ཡིན་ལ་འདི་ཡང་ཟག་
པ་དང་བཅས་པའི་ཆོས་ཀུན་གྱི་རྒྱུ་ཡིན་པའི་ཕྱིར་རོ། །འདི་ནི་ཀུན་
ནནས་ཉོན་མོངས་པཔའི་ཆོས་རྣམས་ཀྱི་ས་བོན་ཐམས་ཅད་པ་ཡིན་ལ།
འཇིག་རྟེན་དང་འཇིག་རྟེན་ལས་འདས་པའི་རྣམ་བྱང་ཟག་པ་དང་་་་་
བཅས་པ་དང་ཟག་པ་མེད་པའི་ས་བོན་འདི་ལ་བརྟེན་པས་དེའི་ཕྱིར་་
འདི་ནི། ཆོས་རྣམས་ཀུན་གྱི་གནས་ཡིན་ཏེ། །ཞེས་སྨོས་ཏེ། ཀུན་ནས་
ཉོན་མོངས་པ་དང་རྣམ་པར་བྱང་བའི་ཆོས་ཐམས་ཅད་འདི་ལ་་་་་་་་་
བརྟེན་ནས་འབྱུང་ངོ་ཞེས་པའི་དོན་ཏོ། །ཅིའི་ཕྱིར་ཀུན་ནས་ཉོན་
མོངས་པ་དང་རྣམ་པར་བྱང་བའི་ཆོས་རྣམས་འདི་ལ་བརྟེན་ཅེ་ན།
གལ་ཏེ་འདི་མེད་ན་ནི་ཉོན་མོངས་པ་དང་ལས་དང་སྐྱེ་བའི་ཀུན་ནས་
ཉོན་མོངས་པ་གསུམ་མི་རུང་ལ། འཇིག་རྟེན་པ་དང་འཇིག་རྟེན་ལས་
འདས་པའི་རྣམ་པར་དག་པ་གཉིས་ཀྱང་མི་རུང་ཏེ། དེ་དག་གི་ས་
•335.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བོན་གྱི་རྟེན་གཞན་མེད་པའི་ཕྱིར་རོ། །དེའི་ཕྱིར་འདི་ཀུན་ནས་ཉོན་
མོངས་པ་དང་རྣམ་པར་བྱང་བའི་ཆོས་ཀུན་གྱི་རྟེན་ཡིན་ནོ། །དོན་གྱི་
དབང་དེ་ཉིད་ཉེ་བར་བཟུང་ནས། དེ་ཡོད་པས་ན་འགྲོ་ཀུན་དང་། །མྱ་
ངན་ལས་འདས་པའང་ཐོབ་པར་འགྱུར། །ཞེས་གསུངས་པ་ཡིན་ནོ། །
དེ་ལ་( ༡༣༨བ)ལུང་དང་པོས་ནི་ཀུན་གཞིའི་རྣམ་པར་ཤེས་པའི་་་་་
དོན་བསྟན་པ་ཡིན་ལ། གཉིས་པས་ནི་མིང་དོན་གཉིས་ཀ་བསྟན་པ་
ཡིན་ནོ། །དམ་པ་རྣམས་ལ་ངས་བཤད་དོ། །ཞེས་བྱ་བ་ནི་རྣམ་པ་
ཐམས་ཅད་མཁྱེན་པ་ཉིད་ཀྱི་ཡེ་ཤེས་ཐོབ་པ་ལ་རྗེས་སུ་ཞུགས་པ་བྱང་
ཆུབ་སེམས་དཔའ་རྣམས་ལ་བསྟན་ཏེ། དེ་དག་ཀྱང་ཤེས་བྱ་ཤེས་པ་ལ་
ལྷག་པར་ཞུགས་པའི་ཕྱིར་དང་། འདི་མ་རྟོགས་པར་ཡང་ཤེས་བྱ་
ཐམས་ཅད་ཤེས་པར་སླ་བ་མ་ཡིན་པའི་ཕྱིར་རོ། །གཞན་རྣམས་ནི་གོ་
བར་ཟད་དོ།། །དེ་དག་ནི་རེ་ཞིག་ལུང་ཡིན་ནོ། །རིགས་པ་དང་བྲལ་
བའི་ལུང་ལ་རེ་ཞིག་དད་པའི་རྗེས་སུ་འབྲང་བ་རྣམས་ཀྱང་ཡིད་ཆེས་་
པར་མི་འགྱུར་ན་ཆོས་ཀྱི་རྗེས་སུ་འབྲང་བ་དག་ལྟ་ཅི་སྨོས་སོ། །དེ་བས་
ན་དེའི་འོག་ཏུ་རིགས་པ་ཅུང་ཟད་བརྗོད་པར་བྱའོ། །དེ་ལ་རིགས་པ་
ནི་གཉིས་ཏེ། བསྟན་བཅོས་ལ་གྲགས་པ་དང༌། བསྟན་བཅོས་དང་
འཇིག་རྟེན་ལ་གྲགས་པའི་རིགས་པའོ། །རིགས་པ་དང་པོའི་དབང་དུ་
བྱས་ནས་ཐེག་པ་ཆེན་པོ་བསྡུས་པ་ལས། དེ་ལྟར་རྣམ་པར་བཞག་པའི་
ཀུན་གཞིའི་རྣམ་པར་ཤེས་པ་མེད་པར་འདི་ལྟར་ཀུན་ནས་ཉོན
མོངས་པ་དང་རྣམ་པར་བྱང་བ་མི་རུང་བ་སྟེ། ཉོན་མོངས་པའི་ཀུན་
ནས་ཉོན་མོངས་པ་དང་ལས་ཀྱི་ཀུན་ནས་ཉོན་མོངས་པ་དང་ཚེའི་་་་་་་
•336•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀུན་ནས་ཉོན་མོངས་པ་ཡང་མི་རུང་ངོ་། །འཇིག་རྟེན་དང་འཇིག་
རྟེན་ལས་འདས་པའི་རྣམ་པར་བྱང་བ་ཡང་མི་རུང་ངོ་།ཞེས་
གསུངས་པ་ལྟར། ཀུན་ནས་ཉོན་མོངས་པ་མི་འཐད་པ་དང་རྣམ་པར་
བྱང་བ་མི་འཐད་པ་གཉིས་ཀྱིས་རིག་པར་བྱའོ། །ཀུན་ནས་ཉོན་མོངས་
པ་མི་འཐད་པ་ཡང་ཚོགས་དྲུག་ཆགས་སོགས་ཉོན་མོངས་ཀྱི་བག་་་་་་
ཆགས་ཀྱི་རྟེན་དུ་རུང་བ་དང་། འདུ་ཤེས་མེད་པ་ནས་ཤི་འཕོས་མ་
ཐག་གི་ཉོན་མོངས་དང་པོ་ལ་ས་བོན་མེད་པར་འགྱུར་བ་དང་།
འཇིག་རྟེན་ལས་འདས་པའི་ལམ་ལ་ལངས་མ་ཐག་པའི་འཇིག་རྟེན་་་་་
པའི་སེམས་ལ་ས་བོན་མེད་པར་ཐལ་བ་གསུམ་གྱིས་རིག་པར་བྱའོ། །
དེ་ལ་དང་པོ་ནི། གལ་ཏེ་ཀུན་གཞིའི་རྣམ་པར་( ༡༣༩ན)ཤེས་པ་
མེད་ན་འཇུག་པའི་རྣམ་པར་ཤེས་པ་དྲུག་ནི་ཆགས་སོགས་ཉོན
མོངས་པ་རྣམས་ཀྱི་ས་བོན་གྱི་རྟེན་དུ་མི་རུང་བས་དེ་དག་གཏན་མི་་་་
སྐྱེ་བར་འགྱུར་ཏེ་རྒྱུ་མེད་པའི་ཕྱིར་རོ། །ཅིའི་ཕྱིར་འཇུག་ཤེས་རྣམས་
ཆགས་སོགས་ཀྱི་བག་ཆགས་ཀྱི་རྟེན་དུ་མི་རུང་ཞེ་ན། དེ་ལ་རེ་ཞིག་གི་
རྣམ་པར་ཤེས་པ་ནི་ཆགས་སོགས་ས་བོན་གྱི་རྟེན་དུ་མི་རུང་སྟེ་འདི་་་་
ལྟར༑ འདོད་ཆགས་ལ་སོགས་པ་དང་ལྷན་ཅིག་སྐྱེས་པའི་མིག་གི་རྣམ་
པར་ཤེས་པ་ལ་རང་གི་ས་བོན་བསྒོ་འམ་འོན་ཏེ། རང་ཉིད་ལ་བསྒོ་
བར་བྱེད་ལ། ཡང་ན་དེ་དག་དང་ལྷན་ཅིག་སྐྱེས་པའི་མིག་གི་རྣམ་
པར་ཤེས་པ་དེས་ཆགས་སོགས་ལ་དེ་དག་གི་ས་བོན་བསྒོ་བར་བྱེད
དམ༑ འོན་ཏེ་དེས་འཇུག་ཤེས་གཞན་རྣམས་ལ་ཆགས་སོགས་ཀྱི་ས་
བོན་བསྒོ་བར་བྱེད་དམ། འོན་ཏེ་མིག་ཤེས་རང་གི་རིགས་འདྲ་ཕྱི་མ་
·337.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་དེ་དག་གི་ས་བོན་བསྒོ་བར་བྱེད་ཅེས་བརྟག་པར་བྱ་སྟེ། རྣམ་པ་
གཞན་མི་སྲིད་པའི་ཕྱིར་རོ། །དེ་ལ་ཕྱོགས་དང་པོ་ལྟར་ན། ཆགས་
སོགས་དང་ལྷན་ཅིག་སྐྱེས་པའི་མིག་གི་རྣམ་པར་ཤེས་པ་གང་ཡིན་པ་་
དེ་ནི་འདོད་ཆགས་ལ་སོགས་པ་ཕྱི་མ་སྐྱེ་བའི་ས་བོན་གྱི་གནས་སུ་
རིགས་པ་མ་ཡིན་ཏེ། འདོད་ཆགས་ལ་སོགས་པ་ཕྱི་མ་རྣམས་ཀྱི་དུས་
ན་འདས་པས་དངོས་པོར་མེད་པའི་ཕྱིར་རོ།
།ཆགས་སོགས་ཕྱི་མ་
རྣམས་སྐྱེ་བའི་གནས་མ་ཡིན་ན་ཡང་དེ་ལ་ཆགས་སོགས་ཀྱི་ས་བོན་་་་་
ཡོད་པར་མི་རུང་སྟེ། ས་བོན་ནི་རྗེས་སུ་མཐུན་པའི་འབྲས་བུ་ཕྱི་མ་སྐྱེ་
བའི་རྒྱུ་ཡིན་པའི་ཕྱིར་རོ། །ཕྱོགས་གཉིས་པ་ཡང་མི་རིགས་ཏེ། །འདོད་
ཆགས་ལ་སོགས་པ་ནི་སེམས་ལས་བྱུང་བ་ཉིད་ཀྱིས་སྐད་ཅིག་རེ་རེ་་་་་
ཞིང་སེམས་ལ་བརྟེན་ནས་འབྱུང་བས་མི་རྟག་པ་ཡིན་ལ་མི་བརྟན་པ་་
ཉིད་ཀྱང་བག་ཆགས་ཀྱི་རྟེན་མ་ཡིན་ཏེ་གློག་དང་སྒྲ་ལ་སོགས་པ་
བཞིན་ནོ། །རྒྱུ་མཚན་དེ་ཉིད་ཀྱི་ཕྱིར་ཆགས་སོགས་དང་ལྷན་ཅིག་པའི་
མིག་གི་རྣམ་པར་ཤེས་པས་འདོད་( ༡༣༩བ)ཆགས་ལ་སོགས་པ་དེ་་
དག་གི་བག་ཆགས་བསྒོ་བར་བྱེད་དོ་ཞེས་པའི་ཕྱོགས་ཀྱང་རིགས་པ་་་
མ་ཡིན་ནོ། །འདོད་ཆགས་ལ་སོགས་པ་དང་ལྷན་ཅིག་སྐྱེས་པའི་མིག་
གི་རྣམ་པར་ཤེས་པས་རྣ་བ་ལ་སོགས་པ་འཇུག་པའི་རྣམ་པར་ཤེས་པ་
གཞན་རྣམས་ལ་ཆགས་སོགས་ཀྱི་བག་ཆགས་བསྒོ་བར་བྱེད་དོ་ཞེས་་་་
བྱ་བའི་ཕྱོགས་ཀྱང་རིགས་པ་མ་ཡིན་ཏེ། འཇུག་པའི་རྣམ་པར་ཤེས་པ་
རྣམས་ནི་ལྷན་ཅིག་སྐྱེ་བ་དང་འགག་པ་མ་ཡིན་པའི་ཕྱིར་ཏེ། ཡུལ་
དང་དབང་པོ་དང་ཡིད་ལ་བྱེད་པ་རྣམས་ཐ་དད་པ་གཉིས་ཀྱིས་ཕན་་
·338·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཚུན་འབྲེལ་བ་མེད་པའི་ཕྱིར་རོ། །ཞེས་བཤད་ཟིན་པ་ཡིན་ནོ། །འདོད་
ཆགས་ལ་སོགས་པ་དང་ལྷན་ཅིག་པའི་མིག་གི་རྣམ་པར་ཤེས་པ་དེ་་་་་
ཉིད་ཀྱིས་རང་གི་རིགས་འདྲ་ཕྱི་མ་ལ་ཡང་དེ་དག་གི་བག་ཆགས་བསྒོ་
བར་བྱེད་དོ་ཞེས་པའི་ཕྱོགས་ཀྱང་རིགས་པ་མ་ཡིན་ཏེ། དེ་དང་ལྷན་
ཅིག་སྐྱེ་བ་དང་འགག་པ་མེད་པའི་ཕྱིར་རོ། །དེ་ལྟ་ན་མིག་གི་རྣམ་པར་
ཤེས་པ་ལ་ནི་ཆགས་སོགས་ཀྱི་བག་ཆགས་བསྒོ་བར་བྱེད་དོ་ཞེས་བྱ་་་་་་
བར་རིགས་པ་མ་ཡིན་ནོ། །མིག་གི་རྣམ་པར་ཤེས་པ་ཇི་ལྟ་བར་འཇུག་
པའི་རྣམ་པར་ཤེས་པ་གཞན་རྣམས་ལ་ཡང་འདོད་ཆགས་ལ་སོགས་་་་
པའི་བག་ཆགས་ཀྱི་རྟེན་མ་ཡིན་པ་ཡང་རིགས་པ་སྔ་མ་དེ་ཉིད་ཀྱིས་་་་
ཤེས་པར་བྱའོ། །གཞན་ཡང་ཀུན་གཞིའི་རྣམ་པར་ཤེས་པ་མེད་ན་འདུ་
ཤེས་མེད་པ་ནས་ཤི་འཕོས་ཏེ་འདོད་པར་སྐྱེ་བའི་རྣམ་པར་ཤེས་པ་་་་་་
ཉོན་མོངས་པ་ཅན་སྐྱེ་སྲིད་དུ་ཉིང་མཚམས་སྦྱོར་བའི་ཚེ་འབྱུང་བ
གང་ཡིན་པ་དེ་ཡང་རང་གི་ས་བོན་མེད་པར་སྐྱེ་བར་འགྱུར་ཏེ། སྔར་
གྱི་འདོད་པའི་ཉོན་མོངས་པའི་ས་བོན་གང་ཡིན་པ་དེ་ནི་གནས་དང་་
བཅས་པ་འགགས་ནས་མེད་པའི་ཕྱིར་དང་། རང་གི་རིགས་འདྲ་སྔ་མ་
བར་སྲིད་ཀྱི་སེམས་དགེ་བའམ་མ་བསྒྲིབས་ལུང་མ་བསྟན་གང་ཡིན་་་་
པ་དེ་དག་ནི་ཉོན་མོངས་པ་དང་ལྷན་ཅིག་སྐྱེ་འགག་མ་བྱས་པས་དེ་་་་
དག་ལ་དེའི་ས་བོན་ཡོད་པར་མི་རིགས་པའི་ཕྱིར་རོ། །( ༡༤༠ན)དེ་
བས་ན་གང་ལས་དེ་ལྟ་བུའི་ཉོན་མོངས་ཅན་དུ་སྐྱེ་བའི་རྒྱུ་ཉོན་མོངས་
པ་དེ་དག་གི་ས་བོན་གྱི་རྟེན་ནི་ཀུན་གཞིའི་རྣམ་པར་ཤེས་པ་ལས
གཞན་དུ་འཐད་པ་མ་ཡིན་ནོ། །ཡང་གལ་ཏེ་ཀུན་གཞིའི་རྣམ་པར་
•·339.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེས་པ་མེད་ན་འཕགས་པའི་ལམ་ལས་འདས་པའི་རྗེས་ལ་སྐྱེ་བའི་་་
སེམས་ཉོན་མོངས་པ་ཅན་ཐོག་མར་སྐྱེ་བ་གང་ཡིན་པ་དེ་ས་བོན་མེད་
པ་ལས་སྐྱེ་བར་འགྱུར་ཏེ་འདི་ལྟར། འཕགས་པའི་ལམ་མངོན་དུ་གྱུར་
པ་ན་དེ་ལས་གཞན་པའི་འཇུག་པའི་རྣམ་པར་ཤེས་པ་འཇིག་རྟེན་པ་་
རྣམས་ནི་འགག་པས་ཉོན་མོངས་པའི་ས་བོན་གྱི་རྟེན་དུ་མི་རུང་ལ་་་་་
འཕགས་ལམ་དེ་ཉིད་ནི་ཉོན་མོངས་པའི་ས་བོན་གྱི་གནས་སུ་རིགས་་་
པ་མ་ཡིན་ཏེ་ངོ་བོ་ཉིད་ཀྱིས་རྣམ་པར་གྲོལ་བའི་ཕྱིར་དང་ཉོན་མོངས་
པའི་གཉེན་པོར་གྱུར་པའི་ཕྱིར་རོ། །དེ་བས་ན་ཀུན་གཞིའི་རྣམ་པར་
ཤེས་པ་མེད་ན་མཐོང་ལམ་སྐྱེས་པ་ན་ཉོན་མོངས་པ་དང་ཉེ་བའི་ཉོན་
མོངས་པ་ཐམས་ཅད་ཀྱི་ས་བོན་རྒྱུན་ཆད་པས་དེའི་འོག་ཏུ་དགྲ་
བཅོམ་པ་བཞིན་དུ་ཉོན་མོངས་པ་རྣམས་གཏན་མ་སྐྱེ་བར་འགྱུར་ལ་་་
དེ་ལྟ་ན་མཐོང་བའི་ལམ་ཉིད་ཀྱིས་རྣམ་པར་གྲོལ་བའི་ཕྱིར་སྒོམ་པའི་་
ལམ་དོན་མེད་པ་ཡིན་ནོ། །ཅི་སྟེ་ས་བོན་མེད་པར་ཡང་ཉོན་མོངས་
རྣམས་འབྱུང་ན་དགྲ་བཅོམ་པ་དག་ལའང་ཉོན་མོངས་སྐྱེ་བར་ཧ་
ཅང་ཐལ་ཆེས་པ་ཡིན་ནོ། །དེ་བས་ན་འཕགས་ལམ་མངོན་དུ་གྱུར་
ཀྱང་གང་ལས་ཉོན་མོངས་པ་ཕྱི་མ་རྣམས་འབྱུང་བའི་ས་བོན་གྱི་
གནས་ཀུན་གཞིའི་རྣམ་པར་ཤེས་པ་ཡིན་ནོ། །ཉོན་མོངས་པའི་ཀུན་
ནས་ཉོན་མོངས་པ་མི་རུང་བ་བཤད་ཟིན་ཏོ། །
ལས་ཀྱི་ཀུན་ནས་ཉོན་མོངས་པ་མི་རུང་བར་བཤད་པར་བྱ་སྟེ། དེ་
ཡང་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་མི་རུང་བ་དང་ལེན་པའི་
རྐྱེན་གྱིས་སྲིད་པ་མི་རུང་བ་གཉིས་ཀྱིས་རིག་པར་བྱའོ། །དེ་ལ་དང་པོ་
•340·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནི་ཀུན་གཞིའི་རྣམ་པར་ཤེས་པ་མེད་ན་འདུ་བྱེད་ཀྱི་རྐྱེན་གྱིས་རྣམ་
པར་ཤེས་( ༡༤༠བ)པ་མི་རུང་སྟེ་འདི་ལྟ་བ་རྣམ་པར་ཤེས་པ་གང་་་
ལ་བསོད་ནམས་དང་བསོད་ནམས་མ་ཡིན་པ་དང་མི་གཡོ་བའི་ལས་་་
རྣམས་ཀྱི་རང་དང་རྗེས་སུ་མཐུན་པའི་བག་ཆགས་བསྒོས་པ་གང་
ཡིན་པ་དེ་ཉིད་ལ་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་ན་་་
་པའི་རྣམ་པར་ཤེས་པ་རྣམས་ནི་འདུ་བྱེད་ཀྱི་བག་ཆགས་བསྒོ་་་འཇུག
བའི་གཞིར་རུང་བ་མ་ཡིན་ནོ་ཞེས་ལན་དུ་མ་བཤད་ཟིན་ཏོ། །དེ་བས་
ན་བསོད་ནམས་ལ་སོགས་པའི་འདུ་བྱེད་རྣམས་ཀྱི་བག་ཆགས་བསྒོ་་་་
བའི་གཞིར་གྱུར་པའི་ཀུན་གཞིའི་རྣམ་པར་ཤེས་པ་ཡོད་པ་ཡིན་ནོ། །
གཞན་དུ་ན་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་བ་རིགས་
པ་མ་ཡིན་ནོ། །ཀུན་གཞིའི་རྣམ་པར་ཤེས་པ་མེད་ན་ལེན་པའི་རྐྱེན་
གྱིས་སྲིད་པ་ཡང་རུང་བ་མ་ཡིན་ཏེ་འདི་ལྟར། འདུ་བྱེད་དག་གིས་
བསྒོས་པའི་བག་ཆགས་གང་ཡིན་པ་དེ་ཉིད་ལེན་པས་གསོས་བཏབ
སྟེ་ཡང་སྲིད་པར་སྐྱེ་བ་ལ་མངོན་པར་ཕྱོགས་པ་གང་ཡིན་པ་དེ་ཉིད་་་་
ལ་སྲིད་པ་ཞེས་བརྗོད་ན། སྔར་བཤད་པའི་རིགས་པས་ཀུན་གཞིའི་
རྣམ་པར་ཤེས་པ་མེད་ན་འདུ་བྱེད་ཀྱིས་བསྒོས་པའི་བག་ཆགས་ཀྱང་་་
མེད་པའི་ཕྱིར་དང་། དེ་ཉིད་ལེན་པའི་རྐྱེན་གྱིས་ཡང་སྲིད་བསྐྱེད་པ་
ལ་མངོན་པར་ཕྱོགས་པའི་མཚན་ཉིད་ཅན་གྱི་སྲེད་པ་ཡོད་པར་ལྟ་ག་་
ལ་འགྱུར་ཏེ། དེའི་ཕྱིར་ཀུན་གཞིའི་རྣམ་པར་ཤེས་པ་མེད་ན་ལེན་པའི་
རྐྱེན་གྱིས་སྲིད་པ་མི་རུང་བ་ཡིན་ནོ། །དེ་ལྟར་ན་རིགས་པ་དེ་གཉིས་
ཀྱིས་ནི་ཀུན་གཞིའི་རྣམ་པར་ཤེས་པ་མེད་ན་འཕེན་བྱེད་ཀྱི་ལས་དང་་
•341.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མངོན་པར་འགྲུབ་བྱེད་ཀྱི་ལས་གཉིས་མི་རུང་བར་བསྟན་པའི་སྒོ
ནས་ལས་ཀྱི་ཀུན་ནས་ཉོན་མོངས་མི་རུང་བར་བསྟན་པ་ཡིན་ནོ། །ད་
ནི་ཀུན་གཞིའི་རྣམ་པར་ཤེས་པ་མེད་ན་ཚེའི་ཀུན་ནས་ཉོན་མོངས་པ་་
མི་འཐད་པ་བརྗོད་པར་བྱ་སྟེ། དེ་ཡང་སྐྱེ་བ་ལེན་པ་མི་རུང་བ་དང་
འཆི་འཕོ་བ་མི་རུང་བ་གཉིས་ཀྱིས་རིག་པར་བྱའོ། །དང་པོ་ལ་ཡང་
མཉམ་པར་མ་བཞག་པའི་སར་ཉིང་མཚམས་སྦྱོར་བ་མི་རུང་བ་དང་།
མཉམ་པར་བཞག་པའི་སར་ཉིང་མཚམས་སྦྱོར་བ་མི་རུང་བ་དང་།
གཟུགས་མེད་ཁམས་ལ་ཁྱད་པར་དུ་དཔྱད་པ་དང་གསུམ་གྱིས་རིག་་་་
པར་བྱའོ། །དང་པོ་ནི་ཡང་ཉིང་མཚམས་སྦྱོར་བར་མི་རུང་བ་དང་།
སྦྱར་( ༡༤༡ན)ཟིན་གྱི་དབང་པོ་རྣམས་གནས་པར་མི་རུང་བ་དང་།
རྣམ་པར་ཤེས་པ་ཡང་མ་ཞུགས་པར་ཕན་ཚུན་བརྟེན་པར་མི་རུང་བ་་
དང་༑ རྣམ་པར་ཤེས་པའི་རྫས་མི་རུང་བ་རྣམས་ཀྱིས་ཤེས་པར་བྱའོ། །
དེ་ལ་རེ་ཞིག་ཀུན་གཞིའི་རྣམ་པར་ཤེས་པ་མེད་ན་མཉམ་པར་མ་་་་་་་་
བཞག་པའི་སར་མའི་མངལ་དུ་ཉིང་མཚམས་སྦྱོར་བར་མི་རིགས་ཏེ་་་་
འཇུག་པའི་རྣམ་པར་ཤེས་པ་རྣམས་ཀྱིས་ཉིང་མཚམས་སྦྱོར་བར་མི་་་་་
ནུས་པའི་ཕྱིར་དང་རྣམ་པར་ཤེས་པ་གཞན་ཡང་ཁས་མི་ལེན་པའི་་་་་་
ཕྱིར་རོ། །གལ་ཏེ་འཇུག་ཤེས་རྣམས་ལས་དབང་པོ་རྣམ་པར་ཤེས་པ་
དག་གིས་ཉིང་མཚམས་སྦྱོར་བ་སྦྲེལ་བར་མི་ནུས་མོད། ཡིད་ཀྱི་རྣམ་
པར་ཤེས་པས་ཉིང་མཚམས་སྦྱོར་བ་སྦྲེལ་བ་ཡིན་ཏེ་འདི་ལྟར། འདོད་
པ་མངལ་དུ་སྐྱེ་བར་འགྱུར་བའི་ཡིད་ཀྱི་རྣམ་པར་ཤེས་པ་བར་མ་དོའི་
སྲིད་པ་ན་གནས་པའི་ཚེ་ཕ་མ་གང་ཡང་རུང་བ་ལ་ཆགས་པ་དང་་་་་
•342·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཁོང་ཁྲོ་བའི་རྣམ་པ་ཅན་གྱི་ཡིད་ཀྱི་རྣམ་པར་ཤེས་པ་ཉོན་མོངས་ཅན་
དེ་ཉིད་ཀྱིས་སྐྱེ་གནས་སུ་ཉིང་མཚམས་སྦྱོར་བ་སྦྲེལ་བར་བྱེད་ལ། ཡིད་
ཀྱི་རྣམ་པརཤེས་པ་ཉོན་མོངས་ཅན་དེ་ཉིད་ནི་བར་མ་དོའི་སྲིད་པ་་་་་
དང་ལྷན་ཅིག་ཏུ་འགག་ལ། དེའི་རིགས་རྒྱུན་སྐད་ཅིག་གཉིས་པ་ནི་
མའི་མངལ་དུ་ཕ་མའི་ཁུ་ཁྲག་འདྲེས་པའི་རང་བཞིན་གྱི་ནུར་ནུར་པོ་་
དང་ལྷན་ཅིག་ཏུ་བརྒྱལ་བར་འགྱུར་ལ། དེ་ནི་རྣམ་པར་སྨིན་པའི་
བདག་ཉིད་ཡིན་ནོ་ཞེས་ཀུན་གཞི་ཁས་མི་ལེན་པའི་སྡེ་པ་དག་སྨྲ་བར་
བྱེད་དོ། །དེ་ལ་སྨྲ་བར་བྱ་སྟེ། གལ་ཏེ་རྣམ་པར་ཤེས་པ་བརྒྱལ་བ་དེ་
རྣམ་པར་སྨིན་པའི་རང་བཞིན་ཡིན་ན་དེའི་ཚེ་དེ་ནི་ཇི་སྲིད་འཚོའི་་་་
བར་དུ་རྒྱུན་མ་ཆད་པར་འཇུག་པར་དགོས་ཏེ། གཞན་དུ་ན་རྣམ་
པར་སྨིན་པ་ཆད་ཅིང་མཚམས་སྦྱོར་བའི་ཕྱིར་སྐྱེ་བ་གཅིག་ལ་ཡང་
ཡང་དང་ཡང་དུ་འཆི་འཕོ་བ་དང་སྐྱེ་བ་ལེན་པར་ཐལ་བའི་ཕྱིར་རོ། །
དེ་ལྟ་ན་ཡིད་ཀྱི་རྣམ་པར་ཤེས་པ་བརྒྱལ་བའི་རང་བཞིན་ཅན་ནི་དུས་
རྟག་ཏུ་ཡོད་པའི་ཕྱིར་གང་གི་ཚེ་མངལ་དུ་ཡིད་ཆགས་པ་དང་རྗེས་སུ་
ཆགས་པའམ་ཁོང་ཁྲོ་བའི་རྣམ་པ་ཅན་གྱི་ཡིད་ཀྱི་རྣམ་པར་ཤེས་པ་་་་་་
དགེ་བའམ་མི་དགེ་བ་སྐྱེས་པ་དེའི་ཚེ་ཡིད་ཀྱི་རྣམ་པར་ཤེས་པ་གཉིས་
( ༡༤༡བ) དུས་ཅིག་ཅར་དུ་འཇུག་པར་འགྱུར་ན་དེ་ཡང་རིགས་པ་་
མ་ཡིན་ཏེ། སེམས་གཉིས་ལྷན་ཅིག་ཏུ་འབྱུང་བ་གང་ཡིན་པ་དེ་ནི་
གནས་མེད་ཅིང་གོ་སྐབས་མེད་དོ་ཞེས་གསུངས་པའི་མདོ་དང་འགལ་
བའི་ཕྱིར་དང་། ཁས་མི་ལེན་པའི་ཕྱིར་རོ། །ཅི་སྟེ་ཡིད་ཀྱི་རྣམ་པར་
ཤེས་པ་བརྒྱལ་བ་གང་ཡིན་པ་དེ་དང་དགེ་བའམ་མི་དགེ་བའི་རང་་་་་
•·343·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞིན་ཅན་གྱི་ཡིད་ཀྱི་ཤེས་པ་དེ་དག་རང་བཞིན་གཅིག་ཡིན་ནོ་ཞེས་་
ཀྱང་སྨྲ་བར་ནུས་པ་མ་ཡིན་ཏེ། དམིགས་རྣམ་ཡོངས་སུ་མ་ཆད་པ་
དང་ཆད་པའི་རང་བཞིན་ཐ་དད་པ་ཉིད་ཡིན་པའི་ཕྱིར་རོ། །གཞན་
ཡང་ཡིད་ཀྱི་རྣམ་པར་ཤེས་པ་མའི་མངལ་དུ་བརྒྱལ་བ་གང་ཡིན་པ་དེ་
ནི་ཡིད་ཀྱི་རྣམ་པར་ཤེས་པ་ཡིན་པར་ཡང་མི་རིགས་ཏེ་དུས་རྟག་ཏུ
སྲིད་པ་བར་མའི་ཐ་མའི་སེམས་ཉོན་མོངས་པ་ཅན་གྱིས་འཕངས་་་་་
པའི་ཕྱིར་དཔེར་ན་ལུས་ཀྱི་དབང་པོ་བཞིན་དམིགས་རྣམ་ཡོངས་སུ་་་་་
མ་ཆད་པའི་རང་བཞིན་ཅན་ཡིན་པས་ཡིད་ཀྱི་རྣམ་པར་ཤེས་པའི་
དམིགས་པ་གང་ཡིན་པ་དེ་ལ་མ་དམིགས་པའི་ཕྱིར་རོ། །གཞན་ཡང་
ཡིད་ཀྱི་རྣམ་པར་ཤེས་པ་འདོད་པར་མའི་མངལ་དུ་བརྒྱལ་བ་གང་་་་་་
ཡིན་པ་དེ་ཡིད་ཀྱི་རྣམ་པར་ཤེས་པ་ཡིན་དུ་ཆུག་ན་ཡང་། ཅི་ཡིད་ཀྱི་
རྣམ་པར་ཤེས་པ་བརྒྱལ་བ་དེ་ས་བོན་ཐམས་ཅད་པ་ཡིན་ནམ་འོན་ཏེ་
དེ་ལ་བརྟེན་ནས་ཞུགས་པའི་ཡིད་ཀྱི་རྣམ་པར་ཤེས་པ་གཉིས་པ་ས་་་་་
བོན་ཐམས་ཅད་པ་ཡིན། དང་པོ་ལྟར་ན་དེ་ཉིད་རྣམ་པར་སྨིན་པ་
ཡང་་ཡིན་ལ་ས་བོན་ཐམས་ཅད་པ་ཡང་ཡིན་པས་ཁོ་བོ་ཅག་འདོད་་་་་་
པའི་ཀུན་གཞིའི་རྣམ་པར་ཤེས་པ་ལ་ཁྱེད་ཡིད་ཀྱི་རྣམ་པར་ཤེས་པ་་་་་་
བརྒྱལ་བ་ཞེས་མིང་དུ་འདོགས་པར་ཟད་པས་ཁོ་བོ་ཅག་མིང་ལ
བརྩད་པས་ཅི་ཞིག་བྱ། ཅི་སྟེ་དེ་ལ་བརྟེན་ནས་འབྱུང་བའི་ཡིད་ཀྱི་
རྣམ་པར་ཤེས་པ་གཉིས་པ་ས་བོན་ཐམས་ཅད་པའོ་ཞེ་ན། གང་ལས་
དེ་ཉིད་འབྱུང་བའི་གནས་ཀྱི་དངོས་པོ་དེ་ཡང་ས་བོན་ཐམས་ཅད་པ་་
མ་ཡིན་ན་དེ་ལ་བརྟེན་ནས་ས་བོན་ཐམས་ཅད་པ་ཡིན་པ་ལྟ་ཞོག །
·344·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེའི་ཕྱིར་མའི་མངལ་དུ་བརྒྱལ་བའི་རྣམ་པར་ཤེས་པ་གང་ཡིན་པ་དེ་་
ནི་ཡིད་ཀྱི་རྣམ་པར་ཤེས་པ་མ་ཡིན་གྱི་རྣམ་པར་སྨིན་པའི་རྣམ་པར་་་་
ཤེས་པ་ས་བོན་ཐམས་ཅད་པ་( ༡༤༢ན)ཞེས་བྱ་བར་གྲུབ་པ་ཡིན་ནོ།
གཞན་ཡང་ཀུན་གཞིའི་རྣམ་པར་ཤེས་པ་མེད་ན་ཉིང་མཚམས་སྤྱ
ཟིན་པའི་དབང་པོ་རྣམས་མ་རུལ་བ་ལ་སོགས་པའི་སྒོ་ནས་ཇི་སྲིད་་་་
འཚོའི་བར་དུ་གནས་པར་མི་རིགས་ཏེ་དེ་དག་ཡོངས་སུ་འཛིན་པར་་
བྱེད་པའི་རྣམ་ཤེས་མེད་པའི་ཕྱིར་རོ། །དཔེར་ན་ཤི་བའི་ལུས་བཞིན།
དེ་ལ་རེ་ཞིག་དབང་པོའི་རྣམ་པར་ཤེས་པ་རྣམས་ནི་ལུས་འཛིན་བྱེད་
དུ་མི་རུང་སྟེ་འདི་ལྟར། དེ་དག་གིས་ལུས་ལ་དམིགས་པའི་སྒོ་ནས་
སམ་བརྟེན་པའི་སྒོ་ནས་འཛིན་གྲང་། དང་པོ་མི་རུང་སྟེ་ཕྱི་རོལ་གྱི་
གཟུགས་ལ་སོགས་པ་ཡང་སེམས་ཀྱིས་ཟིན་པ་ཉིད་དུ་ཐལ་བར་
འགྱུར་བའི་ཕྱིར་རོ། །གཉིས་པ་ལྟར་ན་ཡང་དབང་པོ་རྣམས་འབའ་
ཞིག་སེམས་ཀྱིས་ཟིན་པར་འགྱུར་གྱི་དབང་པོ་དང་ལྷན་ཅིག་འཇུག་་
པ་འབྱུང་བ་དང་འབྱུང་འགྱུར་གཞན་རྣམས་ནི་སེམས་ཀྱིས་མ་ཟིན་་་་
པ་ཁོ་ནར་འགྱུར་ཏེ་དབང་ཤེས་ཀྱི་རྟེན་མི་བྱེད་པའི་ཕྱིར་རོ། །དབང་
པོ་ལ་ཡང་རྟེན་མཚུངས་ཀྱི་དབང་པོ་རྣམས་ཁོ་ན་ཟིན་པར་འགྱུར་གྱི་་
དེ་མཚུངས་ཀྱི་དབང་པོ་རྣམས་ཟིན་པ་མ་ཡིན་པར་འགྱུར་རོ། །གཞན་
ཡང་དབང་པོའི་རྣམ་པར་ཤེས་པ་རྣམས་ནི་གནས་ཐ་དད་པ་ལ་
འབྱུང་བའི་ཕྱིར་དང་། གང་ལ་བྱུང་བའི་གནས་དེ་ཟིན་དུ་ཆུག་ན་
ཡང་ལུས་ཀྱི་ཆ་གཞན་རྣམས་མ་ཟིན་པས་རུལ་བ་ལ་སོགས་པར
འགྱུར་བའི་ཕྱིར་རོ། །།དེ་བས་ན་དེ་དག་གིས་ལུས་འཛིན་པར་བྱེད་
·345.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་རུང་བ་མ་ཡིན་ནོ། །ཡིད་ཀྱི་རྣམ་པར་ཤེས་པ་ཡང་མ་ཡིན་ཏེ་འདི་
ལྟར༑ རྟེན་གྱི་སྒོ་ནས་སམ་དམིགས་པའི་སྒོ་ནས་ཞེས་བྱ་བ་ཡིན་ན།
དམིགས་པའི་སྒོ་ནས་ཀྱང་མ་ཡིན་ཏེ་ཧ་ཅང་ཐལ་བར་འགྱུར་བའི་་་་་་
ཕྱིར་རོ། །རྟེན་གྱི་སྒོ་ནས་ཀྱང་མ་ཡིན་ཏེ་དེ་ནི་ལུས་ལ་མི་བརྟེན་པའི་
ཕྱིར་རོ། །ཅི་སྟེ་འདིས་ལུས་ལ་བདག་དང་བདག་གི་བར་བཟུང་བའི་
ཕྱིར་ཡིན་ནོ་ཞེ་ན། དེ་ལྟ་ན་སེམས་མེད་པའི་གནས་སྐབས་ལྔ་ན་ལུས་
འཛིན་བྱེད་མེད་པའི་ཕྱིར་ཤི་བའམ་རུལ་བ་ལ་སོགས་པ་འགྱུར་ལ།
སེམས་དང་བཅས་པའི་གནས་སྐབས་ན་ཡང་རེས་འགའ་ལ་ཟིན་པར་
འགྱུར་ཏེ། ཡིད་ཀྱི་རྣམ་པར་ཤེས་པ་དགེ་བའམ་མ་བསྒྲིབས་ལ་ལུང་མ་
བསྟན་དུ་སྐྱེས་པའི་ཚེ་ཡིད་ཀྱི་རྣམ་(༡༤༢བ)པར་ཤེས་པས་ལུས་ལ་
བདག་དང་བདག་གི་བར་འཛིན་པ་མེད་པའི་ཕྱིར་རོ། །དེ་བས་ན་ཇི་
སྲིད་འཚོའི་བར་དུ་དབང་པོ་དང་བཅས་པའི་ལུས་འཛིན་པར་བྱེད་་་་
པའི་ཤེས་པ་འཇུག་པའི་རྣམ་ཤེས་དག་ལས་གཞན་པ་ཞིག་ཡོད་པར་་་
གྲུབ་ལ་དེ་ཡང་ཀུན་གཞིའི་རྣམ་པར་ཤེས་པ་ལས་གཞན་མ་ཡིན་ནོ། །
ཀུན་གཞིའི་རྣམ་པར་ཤེས་པ་ནི་དབང་པོ་དང་བཅས་པའི་ལུས
ཐམས་ཅད་ལ་ཁྱབ་པའི་ཕྱིར་དང་། དེ་ཡང་ཇི་སྲིད་འཚོའི་བར་དུ་
ནམ་ཡང་རྒྱུན་མི་ཆད་པའི་ཕྱིར་ལུས་འཛིན་བྱེད་དུ་འཐད་པ་ཡིན་ནོ།།
གཞན་ཡང་ཀུན་གཞིའི་རྣམ་པར་ཤེས་པ་མེད་ན་མདོ་ལས་རྣམ་པར་་
ཤེས་པ་དང་མིང་དང་གཟུགས་མདུད་ཁྱིམ་ལྟར་གཅིག་ལ་གཅིག་་་་་་་་
བརྟེན་པའི་ཚུལ་གྱིས་འདུག་པར་གསུངས་པ་གང་ཡིན་པ་དེ་ཡང་མི་་་
རུང་སྟེ། ཀུན་གཞི་ལས་གཞན་པའི་མིང་གཟུགས་ཀྱི་རྟེན་དུ་རུང་བའི་
•346·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམ་པར་ཤེས་པ་གཞན་མེད་པའི་ཕྱིར་རོ། །གཞན་ཡང་ཀུན་གཞིའི་
རྣམ་པར་ཤེས་པ་ལས་གཞན་འཇུག་པའི་རྣམ་པར་ཤེས་པ་རྣམས་་་་
ཀྱིས་ནི་ཁམས་གསུམ་པའི་སེམས་ཅན་འབྱུང་པོ་རྣམས་གནས་པར་་་་་
བྱེད་པའི་རྣམ་པར་ཤེས་པའི་རྗེས་སུ་ཡང་རུང་བ་མ་ཡིན་ཏེ་འདི་ལྟར།
དབང་པོའི་རྣམ་པར་ཤེས་པ་རྣམས་ནི་གཟུགས་མེད་པའི་ཁམས་ན་་་་་
མེད་པའི་ཕྱིར་དང་། ཡིད་ཀྱི་རྣམ་པར་ཤེས་པ་ཡང་སེམས་མེད་པའི་
གནས་སྐབས་ལྔ་ན་རྒྱུན་ཆད་པས་རྣམ་པར་ཤེས་པའི་རྫས་སུ་མི་རུང་་
བའི་ཕྱིར་རོ། །ཀུན་གཞིའི་རྣམ་པར་ཤེས་པ་ནི་ཁམས་ཐམས་ཅད་དང་
དུས་ཐམས་ཅད་དུ་གནས་པའི་ཕྱིར་ཁམས་གསུམ་པོའི་སེམས་ཅན་
འབྱུང་པོ་རྣམས་གནས་པར་བྱེད་པའི་རྫས་སུ་རིགས་པ་ཡིན་ནོ། །
མཉམ་པར་མ་བཞག་པའི་སར་ཉིང་མཚམས་སྦྱོར་བ་སྦྲེལ་བ་མི་རུང་་་
བ་བཤད་ཟིན་ཏོ། །གཞན་ཡང་ཀུན་གཞིའི་རྣམ་པར་ཞེས་པ་མེད་ན་
འདི་ནས་ཤི་འཕོས་ནས་མཉམ་པར་བཞག་པའི་སར་སྐྱེ་བ་ལེན་པའི་་་
ཉིང་མཚམས་སྦྱོར་བ་སྦྲེལ་བར་བྱེད་པ་མི་འཐད་དེ། མཉམ་པར་
བཞག་པའི་སར་ཉིང་མཚམས་སྦྱོར་བ་སྦྲེལ་བ་ནི་དེའི་ས་བོན་ཡིད་ཀྱི་་
རྣམ་པར་ཤེས་པ་མཉམ་པར་མ་བཞག་པ་ཉོན་མོངས་པ་ཅན་གྱིས་
བྱེད་པ་( ༡༤༣ན) ཡིན་ནོ། །ཀུན་གཞིའི་རྣམ་པར་ཤེས་པ་མེད་ན་དེ་
ལྟ་བུའི་རྣམ་པར་ཤེས་པ་སྐྱེ་བའི་རྒྱུར་གྱུར་པའི་ས་བོན་མེད་པའི་ཕྱིར་
རོ༑ །འདི་ལྟར་སྔར་གྱི་སྐྱེ་བའི་གནས་སྐབས་ཀྱི་མཉམ་པར་བཞག་པའི་
ས་པའི་ཉོན་མོངས་པ་རྣམས་ཀྱི་བག་ཆགས་ནི་འདོད་པའི་སྐྱེ་བས་་་་་་་་
བར་ཆོད་པས་འགག་ནས་མེད་པའི་ཕྱིར་དང༌། འདོད་པའི་སེམས་ལ་
·347·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་གོང་མའི་ཉོན་མོངས་དག་གི་བག་ཆགས་བསྒོས་པ་མེད་པའི་
ཕྱིར་དང་། རང་གི་སྔ་ལོགས་ཀྱི་སྲིད་པ་བར་མའི་སེམས་དགེ་བའམ་
མ་བསྒྲིབས་ལ་ལུང་མ་བསྟན་དག་ལ་ཡང་མཉམ་པར་བཞག་པའི་ས་་་
པའི་ཉོན་མོངས་པ་རྣམས་ཀྱི་བག་ཆགས་མེད་དེ། དེ་དག་དང་ས་གོང་
མའི་ཉོན་མོངས་པ་རྣམས་སྐྱེ་འགག་ལྷན་ཅིག་མ་བྱས་པའི་ཕྱིར་རོ། །
མཉམ་པར་བཞག་པའི་སར་ཉིང་མཚམས་སྦྱོར་བ་སྦྲེལ་བར་བྱེད་པ་་་་
ལས་དེ་པའི་ཉོན་མོངས་པ་ཅན་གྱི་སེམས་དགོས་ཏེ་ས་འོག་མའི་ཉོན་་
མོངས་པས་ས་གོང་མའི་སྐྱེ་བ་མངོན་པར་མི་འགྲུབ་པའི་ཕྱིར་དང་།
འོག་ས་ལས་འདོད་ཆགས་དང་མ་བྲལ་བར་གོང་སར་མི་སྐྱེ་ལ། ས་དེ་
ལས་འདོད་ཆགས་དང་བྲལ་བ་དག་ཀྱང་ས་དེའི་ཉོན་མོངས་པ་ཀུན་་་་
ཏུ་སྤྱད་པ་མི་འཐད་པའི་ཕྱིར་རོ། །དེ་བས་ན་གང་གི་ཚེ་བསམ་གཏན་
དང་པོར་སྐྱེ་བ་དེའི་ཚེ་ནི་དེའི་ས་པའི་ཉོན་མོངས་པ་ཅན་གྱི་སེམས་་་་
ཀྱི་ཉིང་མཚམས་སྦྱོར་བ་སྦྲེལ་བར་བྱེད་ལ་སྲིད་པའི་རྩེ་མོར་སྐྱེ་བ་ན་་་་་
ཡང་དེའི་ས་པའི་ཉོན་མོངས་པས་སྦྲེལ་བར་བྱེད་པ་སོགས་ཤེས་པར་་་
བྱའོ༑ །མཉམ་པར་བཞག་པའི་སར་ཉིང་མཚམས་སྦྱོར་བ་སྦྲེལ་བ་མི་
འཐད་པ་བཤད་ཟིན་ཏོ། །
གཟུགས་མེད་པའི་ཁམས་ལ་ཁྱད་པར་དུ་དཔྱད་པ་ནི། གལ་ཏེ་
ཀུན་གཞིའི་རྣམ་པར་ཤེས་པ་མེད་ན་གཟུགས་མེད་བཞིར་སྐྱེས་པའི་་་་་
སེམས་ཅན་རྣམས་ཀྱི་རྒྱུད་ལ་དགེ་བ་དང་ཉོན་མོངས་ཅན་གྱི་སེམས་་་
སྐྱེས་པ་གང་ཡིན་པ་དེ་དག་རྒྱུ་མེད་པར་སྐྱེ་བར་འགྱུར་ཏེ་འདི་ལྟར།
གང་གི་ཚེ་ཡིད་ཀྱི་རྣམ་པར་ཤེས་པ་དད་སོགས་དགེ་བ་དང་མཚུངས་་
•·348·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལྡན་དུ་འབྱུང་བ་དེའི་ཚེ་ཡིད་ཀྱི་ཤེས་པ་རང་ཉིད་དད་སོགས་དེ་དག་
( ༡༤༣བ)གི་ས་བོན་ཅན་དུ་རིགས་པ་མ་ཡིན་ཏེ་དེ་ལ་རང་དང
ལྷན་ཅིག་པའི་དད་སོགས་སྐྱེ་བར་འགྱུར་བའི་ས་བོན་འཇོག་པར
བྱེད་པས་དད་སོགས་གཞན་དང་ལྷན་ཅིག་སྐྱེ་འགག་བྱས་པ་མེད
པའི་ཕྱིར་དང་། གཞན་དག་རྒྱུ་འབྲས་དུས་མཉམ་པ་ཡང་མི་འདོད་
པའི་ཕྱིར་རོ། །རང་གི་སྔ་ལོགས་ཀྱི་ཡིད་ཀྱི་ཤེས་པ་ཉོན་མོངས་པ་ཅན་
ནམ་མ་བསྒྲིབས་ལུང་དུ་མ་བསྟན་པ་གང་ཡིན་པ་དེ་དག་ལ་དད
སོགས་ཀྱི་ས་བོན་ཡོད་དོ་ཞེས་ཀྱང་བརྗོད་པར་ནུས་པ་མ་ཡིན་ཏེ་དེ་་་་
དག་དང་དད་སོགས་ལྷན་ཅིག་སྐྱེ་བ་དང་འགག་པ་མེད་པས་དེ་དག་་
ལ་དད་སོགས་ཀྱི་བག་ཆགས་བསྒོས་པ་མེད་པའི་ཕྱིར་རོ། །ཅི་སྟེ་དེ་
དག་དད་སོགས་དང་ལྷན་ཅིག་སྐྱེ་འགག་བྱས་ན་ཡང་དགེ་བར
འགྱུར་གྱི་ཉོན་མོངས་ཅན་དང་ལུང་མ་བསྟན་དུ་མི་འགྱུར་ལ། དེ་ལྟ་
ན་ཡང་སྒྲུབ་པར་བྱ་བ་དང་མཚུངས་པ་ཡིན་ནོ། །སྔར་འདོད་པ་དང་
གཟུགས་ཀྱི་ཁམས་སུ་སྐྱེས་པའི་དགེ་བ་གང་ཡིན་པ་དེ་དག་གི་བག་་་་་
ཆགས་ནི་རིགས་མི་མཐུན་པའི་སེམས་དུ་མས་བར་དུ་ཆོད་པའི་ཕྱིར་་་
དེ་དག་ལས་སྐྱེ་བའོ་ཞེས་བརྗོད་པར་ཡང་ནུས་པ་མ་ཡིན་ནོ། །དེའི་ཚེ་
རྣམ་པར་ཤེས་པ་གཞན་ཡང་མེད་དེ་དབང་པོའི་ཤེས་པ་ནི་མེད་ལ།
ཡིད་ཀྱི་རྣམ་པར་ཤེས་པ་ནི་དད་སོགས་དང་མཚུངས་ལྡན་དུ་སྐྱེས་ལ།
ཀུན་གཞིའི་རྣམ་པར་ཤེས་པ་ཁས་མི་ལེན་པའི་ཕྱིར་རོ། །དེ་བས་ན་
གཟུགས་མེད་པ་དག་ཏུ་སྐྱེས་པའི་སེམས་ཅན་གྱི་ཡིད་ཀྱི་ཤེས་པ་དགེ་་
བར་སྐྱེས་པ་དེ་དག་རྒྱུ་མེད་དུ་འགྱུར་ལ། དེ་ལྟ་ན་དགེ་བའི་རྩ་བ་ཆད་
•349.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་དག་ལ་ཡང་དད་སོགས་ཀྱི་དགེ་བ་སྐྱེ་བར་ཧ་ཅང་ཐལ་ཆེས་པ་་་་་་
ཡིན་ནོ། །དེ་བཞིན་དུ་ཇི་སྐད་བཤད་པའི་རིགས་པ་དེ་དག་གིས་
གཟུགས་མེད་པ་རྣམས་སུ་སྐྱེས་པ་རྣམས་ཀྱི་སེམས་ཉོན་མོངས་ཅན་་་་
དུ་སྐྱེས་པ་རྣམས་རྒྱུ་མེད་པར་སྐྱེ་བར་འགྱུར་ལ། དེ་ལྟ་ན་དགྲ་བཅོམ་
པ་དག་ལ་ཡང་ཉོན་མོངས་པ་སྐྱེ་བར་ཧ་ཅང་ཐལ་ཆེས་པ་ཡིན་ནོ། །
ཡང་དེ་ཉིད་དུ་སྐྱེས་པའི་འཕགས་པ་ཕྱིར་མི་འོང་བ་དག་གིས་འཇིག་་
རྟེན་ལས་འདས་པའི་སེམས་མངོན་སུམ་དུ་བྱས་པ་ན་དེའི་འགྲོ་བ་་་་་་
ལྡོག་པར་འགྱུར་ཏེ་ཀུན་གཞིའི་རྣམ་པར་ཤེས་པ་མེད་པ་ན་འགྲོ་བར་་
ཐ་( ༡༤༤ན)སྙད་གདགས་པའི་གཞི་རུང་བའི་སེམས་གཞན་མེད
པའི་ཕྱིར་རོ། །འཕགས་པའི་ལམ་དེ་ཉིད་ལ་འགྲོ་བ་ཞེས་ཐ་སྙད་
གདགས་སུ་རུང་བ་མ་ཡིན་ཏེ་དེ་ནི་འགྲོ་བའི་གཉེན་པོ་ཡིན་པའི་ཕྱིར་
རོ༑ །འགྲོ་བ་ལྡོག་པར་ཡང་རིགས་པ་མ་ཡིན་ཏེ་ཕུང་པོ་ལྷག་མ་མེད་
པའི་དབྱིངས་སུ་མྱ་ངན་ལས་འདས་པར་ཐལ་བའི་ཕྱིར་རོ། །དེ་བཞིན་
དུ་སྲིད་པའི་རྩེ་མོར་སྐྱེས་པའི་ཕྱིར་མི་འོང་བ་ཅི་ཡང་མེད་པའི་སེམས་
ལ་བརྟེན་ནས་འཇིག་རྟེན་ལས་འདས་པའི་ལམ་མངོན་སུམ་དུ་བྱས་་་
པ་ན་དེ་དག་གཉིས་ཀའི་འགྲོ་བ་ལྡོག་པར་འགྱུར་ཏེ་དེ་དག་གཉིས་
ཀའི་ཟག་པ་དང་བཅས་པའི་སེམས་མ་ལུས་པ་འགག་པའི་ཕྱིར་རོ། །
སྐྱེ་བ་ལེན་པ་མི་འཐད་པ་བཤད་ཟིན་ཏོ། །ཀུན་གཞིའི་རྣམ་པར་ཤེས་
པ་མེད་ན་ལེགས་པར་བྱེད་པ་དང་ཉེས་པར་བྱེད་པ་དག་འཆི་འཕོ་་་་་
བའི་ཚེ་གོ་རིམ་བཞིན་དུ་ཐོག་མ་ཉིད་རྐང་པའི་མཐིལ་དང་སྤྱི་བོ་ནས་
དྲོད་རིམ་གྱིས་འདོར་བར་བྱེད་པ་དེ་མི་རུང་བར་འགྱུར་ཏེ་དེ་ལྟར་་་་་
·350•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱེད་པའི་རྣམ་པར་ཤེས་པ་གཞན་མེད་པའི་ཕྱིར་རོ། །དེ་ལྟར་དྲོད་
རིམ་གྱིས་འདོར་བ་གང་ཡིན་པ་དེ་ཡང་རྣམ་པར་ཤེས་པས་རིམ་པ་་་་་
དང་མ་ཟིན་པར་ལས་ཡིན་ཏེ་སེམས་ཀྱིས་མ་ཟིན་པ་དག་ལ་དེ་ལྟར་་་་་
འགྱུར་བ་མ་མཐོང་བའི་ཕྱིར་རོ། །དེ་ལ་རེ་ཞིག་ལུས་ཀྱི་རྣམ་པར་ཤེས་
པས་མི་རུང་བ་མ་ཡིན་ཏེ་གསོན་པའི་གནས་སྐབས་ན་ཡང་ལུས་ཀྱི་་་་་
ཡན་ལག་གང་ལ་ལུས་ཀྱི་རྣམ་པར་ཤེས་པ་སྐྱེས་པ་དེ་ཉིད་སེམས་ཀྱིས་
ཟིན་ཀྱང་ཡན་ལག་གཞན་དག་མ་ཟིན་པས་དྲོད་ཡལ་བ་དང་དབང་་་
པོ་འགག་པ་སོགས་སུ་ཐལ་བའི་ཕྱིར་རོ། །རྒྱུ་མཚན་དེ་ཉིད་ཀྱིས་ན་
མིག་གི་རྣམ་པར་ཤེས་པ་ལ་སོགས་པ་གཞན་བཞི་ལ་ཡང་རུང་བ་མ་་་་་
ཡིན་ཏེ་རྟེན་རིས་སུ་ཆད་པ་ལ་གནས་པ་ཉིད་ཀྱིས་ལུས་ཀྱི་ཆ་ཤས་་
ཀུན་ལ་ཁྱབ་པ་མ་ཡིན་པའི་ཕྱིར་རོ། །གལ་ཏེ་ལུས་ཀྱི་དབང་པོ་ཡན་
ལག་ཀུན་ལ་ཁྱབ་པས་དེ་ཉིད་སྟོད་དམ་སྨད་ནས་རིམ་གྱིས་འདོར་བ་་
ཡིན་ནོ་ཞེ་ན་དེ་ལྟར་ཡིན་མོད། འདི་ཉིད་དཔྱད་པར་བྱ་བ་ཡིན་ཏེ་
རྣམ་པར་ཤེས་པས་དོར་བས་ལུས་( ༡༤༤བ)ཀྱི་དབང་པོ་དེ་ལྟར་་་་་
འགག་པ་ཡིན་ནམ་འོན་ཏེ་མ་དོར་ཡང་དེ་ལྟར་འགྱུར་བ་ཡིན་ཞེས་བྱ་
བ་ཡིན་ནོ། །དང་པོ་ལྟར་ན་རྣམ་པར་ཤེས་པ་གང་ཞིག་གིས་དོར་བས་
ལུས་ཀྱི་དབང་པོ་སྟོད་དམ་སྨད་ནས་བསྡུ་བར་འགྱུར་བའི་རྣམ་པར་་་
ཤེས་པ་དེ་ཉིད་འཇུག་པའི་རྣམ་པར་ཤེས་པའམ་དེ་ལས་གཞན་ཞེས་་་
དཔྱད་པར་བྱ་བ་ཡིན་ལ་འཇུག་པའི་རྣམ་པར་ཤེས་པ་ནི་ད་ལྟར་མི་་་་་
རུང་བར་དཔྱོད་པའི་སྐབས་ཡིན་ནོ། །ཅི་སྟེ་རྣམ་པར་ཤེས་པས་མ་
དོར་བར་ཡང་ལུས་ཀྱི་དབང་པོ་འགག་པར་འགྱུར་བར་མི་རིགས་ཏེ་
·351·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལུས་ཀྱི་དབང་པོ་འགག་ན་རྣམ་པར་ཤེས་པས་མ་དོར་བར་མི་རིགས་་
པའི་ཕྱིར་རོ། །ཅི་སྟེ་ཡིད་ཀྱི་རྣམ་པར་ཤེས་པས་དྲོད་འདོར་བར་བྱེད་
དོ་ཞེ་ན། དེ་ཡང་རིགས་པ་མ་ཡིན་ཏེ། དེ་ནི་ལུས་ལ་མི་བརྟེན་པའི་
ཕྱིར་དང་ལུས་ཀྱང་དེ་ལ་མི་བརྟེན་པའི་ཕྱིར་རོ། །གལ་ཏེ་འདིའི་ལུས་
ཀྱི་ཆ་གང་ཞིག་བདག་ཏུ་བཟུང་བ་དེ་ནི་དྲོད་དང་བཅས་པ་ཡིན་ལ།
གང་དེ་ལྟར་མ་བཟུང་བ་དེ་ནི་དྲོད་འདོར་བ་ཡིན་ནོ་ཞེ་ན། དེ་ལྟ་ན་
གསོན་པའི་གནས་སྐབས་འགའ་ཞིག་ན་ཡང་དྲོད་འདོར་བར་འགྱུར་་
ཏེ་དེས་དུས་ཐམས་ཅད་དུ་ལུས་ལ་བདག་དང་བདག་གི་བར་འཛིན་་་
ནོ་ཞེས་བཤད་ཟིན་ཏོ། །ཅི་སྟེ་དེ་ཡོད་པ་ཙམ་གྱིས་དྲོད་འདོར་བར་མི་
བྱེད་ན་དེ་ནི་ཇི་སྲིད་སྲོག་ཐ་མ་མ་འགགས་ཀྱི་བར་དུ་ཡིད་ཀྱི་ཤེས་པ་་
ཡོད་པའི་ཕྱིར་དྲོད་ཀྱང་མི་འདོར་བར་གྱུར་ན་དེ་ཡང་རིགས་པ་མ་་་་་
ཡིན་ཏེ་དེའི་སྔར་དྲོད་ཡལ་བར་མཐོང་བའི་ཕྱིར་རོ། །ལས་ཀྱི་འཕེན་
པ་རིམ་གྱིས་ཟད་པས་དྲོད་རིམ་གྱིས་འདོར་བ་ཡིན་ནོ་ཞེས་ཀྱང་་་་་་
བརྗོད་པར་ནུས་པ་མ་ཡིན་ཏེ་འདི་ལྟར། ལས་ཀྱི་འཕེན་པ་ཟད་པའི་
དབང་གིས་ལུས་འཛིན་བྱེད་ཀྱི་རྣམ་པར་ཤེས་པས་ལུས་རིམ་གྱིས་་་་་་
དོར་བ་ལས་དྲོད་རིམ་གྱིས་འདོར་བ་ཡིན་ནམ་འོན་ཏེ་རྒྱུ་མཚན
གཞན་འགའ་ཞིག་ལས་ཡིན་ཞེས་དཔྱད་པར་བྱ་བ་ཡིན་པའི་ཕྱིར་རོ། །
ཀུན་གཞིའི་རྣམ་པར་ཤེས་པ་ཡོད་ན་ཇི་ལྟར་རུང་ཞེ་ན། དེ་ལ་དབང་
པོ་ཐམས་ཅད་བརྟེན་ཏོ། །དེའི་ཕྱིར་དབང་པོའི་ཕྱོགས་གང་དང་གང་
ཞིག་ལས་ཀྱི་འཕེན་པ་ཡོངས་སུ་ཟད་པས་རྣམ་པར་སྨིན་པའི་རྣམ་་་་་
པར་ཤེས་པ་དེ་སྐྱེ་བ་དང་མ་མཐུན་པར་གྱུར་པའི་( ༡༤༥ན)ཕྱོགས་
•352.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེ་དང་དེའི་དབང་པོ་འགག་པར་གྱུར་པས་དྲོད་ཡལ་བ་ཉིད་ཡིན་ནོ།།
རིམ་པས་འདིས་དབང་པོ་མ་ལུས་པ་ཡོངས་སུ་བོར་བས་ལུས་རིལ་་་་་་
དྲོད་ཡལ་བའི་བར་དུ་འགྱུར་བས་དེ་ལྟར་རུང་སྟེ་འདི་ནི་རེ་ཞིག་ཕྱི་་་་
རོལ་གྱི་དོན་ཁས་བླངས་པའི་ཕྱོགས་ལ་ཡིན་ནོ། །ཤེས་བྱ་ནང་གི་ཡིན་
པར་བལྟ་བ་ལ་ནི་གང་གི་ཚེ་ཀུན་གཞིའི་རྣམ་པར་ཤེས་པ་ལུས་མཐའ་
དག་ཏུ་སྣང་བར་སྐྱེ་བ་དེའི་ཚེ་ལུས་ཐམས་ཅད་ཟིན་པ་ཡིན་ལ། གང་
གི་ཚེ་ལུས་ཀྱི་ཕྱོགས་ལ་ལ་ནི་བདག་ཏུ་སྣང་ལ་ལ་ནི་ཕྱི་རོལ་ཏུ་སྣང་བ་
དེ་ཚེ་ནི་གང་ཞིག་བདག་དུ་སྣང་བ་དེ་ནི་ཟིན་པ་ཡིན་ལ། གང་ཕྱི་རོལ་
གྱི་རྣམ་པ་ཅན་དེ་ནི་མ་ཟིན་པའི་ཕྱིར་དྲོད་ཡལ་བ་ཡིན་ནོ། །ཞེས་དོན་
གསང་རྣམ་པར་བཤད་པ་ལས་འབྱུང་བ་ཡིན་ནོ། །དེ་ཡང་རིགས་པར་
མ་མཐོང་སྟེ་འདི་ལྟར། ལུས་ཀྱི་ཆ་གང་ལ་དྲོད་ཡལ་བ་དེ་ནི་ཀུན་
གཞིའི་ལ་ཕྱི་རོལ་ཏུ་གྱུར་པ་ལས་ཡིན་ན་གང་གི་ཚེ་ལུས་མཐའ་དག་་་་
ལ་དྲོད་ཡལ་བ་དེའི་ཚེ་ཀུན་གཞི་རྣམ་པར་ཤེས་པ་ལས་ལུས་མཐའ
དག་ཕྱི་རོལ་ཏུ་སྣང་དགོས་པར་གྱུར་ན་དེ་ཡང་རིགས་པ་མ་ཡིན་ཏེ་་་་་
ཚེ་འདི་ཀུན་གཞིའི་རྣམ་པར་ཤེས་པ་ཡང་ལུས་ཀྱི་དབང་པོ་དང་ལྷན་
ཅིག་འགག་ནས་མེད་པའི་ཕྱིར་རོ།།སྐྱེ་བ་གཞན་དང་གང་ཟག་གཞན་
གྱི་ཀུན་གཞིའི་རྣམ་པར་ཤེས་པ་ནི་ད་ལྟར་གྱི་ལུས་འདི་འཛིན་པར་་་་་་
བྱེད་པ་དང་འདོར་བར་བྱེད་པ་མ་ཡིན་ནོ། །དེ་བས་ན་དོན་འདི་ཁོ་
བོས་ནི་རྣམ་པ་གཞན་དུ་རྟོགས་ཏེ་འདི་ལྟར་མིག་ལ་སོགས་པའི
དབང་པོ་གཟུགས་ཅན་འདི་དག་ནི་རང་གང་གིས་ཡོངས་སུ་ཟིན་་་་
པའི་རྣམ་པར་སྨིན་པའི་རྣམ་པར་ཤེས་པ་དེ་ཉིད་ཀྱི་རང་བཞིན་ཡིན་་
•353.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནོ༑ །འདི་དག་འཕེན་པར་བྱེད་པ་དང་མངོན་པར་འགྲུབ་པར་བྱེད་
པའི་ལས་དང་ཉོན་མོངས་ཤིག་ལས་སྐྱེས་པའི་ཕྱིར་རོ། །དེའི་ཕྱིར་རྣམ་
པར་སྨིན་པའི་རྣམ་པར་ཤེས་པ་དང་ལུས་ཀྱི་དབང་པོ་ལ་སོགས་པ་་་་
དག་གྲུབ་པ་དང་བདེ་བ་གཅིག་པའི་ཕྱིར་དེ་འགག་པ་ན་དེ་དག་ཀྱང་
འགག་པ་ཡིན་ནོ། །།དེ་ལ་ལུས་འཛིན་པར་བྱེད་པའི་རྣམ་པར་སྨིན་
པའི་རྣམ་ཤེས་ཁ་ཅིག་ནི་སྐྱེ་བ་ན་ཡང་(༡༤༥བ)ཅིག་ཅར་སྐྱེ་ཞིང་་
སྔོན་གྱི་འཕེན་པ་ཟད་པ་ན་ཡང་ཅིག་ཅར་འགག་སྟེ། འདི་ལྟར་སྟེ་
རྫུས་ཏེ་སྐྱེས་པའི་སེམས་ཅན་དག་གི་རྣམ་པར་སྨིན་པ་བཞིན་ནོ། །
དེའི་ཕྱིར་རྫུས་སྐྱེས་དག་གི་དབང་པོ་རྣམས་ནི་སྐྱེ་བ་ན་ཡང་ཅིག་ཅར་
སྐྱེ་འགག་པ་ན་ཡང་ཅིག་ཅར་འགག་གོ །ཞེས་གྲགས་སོ། །རྣམ་པར་
སྨིན་པའི་རྣམ་ཤེས་ཁ་ཅིག་ནི་སྐྱེ་བ་ན་ཡང་རང་གི་ཆ་ཤས་རིམ་གྱིས་་་
རྫོགས་པར་བྱེད་ལ། ལས་ཀྱི་འཕེན་པ་ཟད་དེ་འགག་པ་ན་ཡང་རིམ་
གྱིས་འགགས་པ་ཡིན་ཏེ་འདི་ལྟར། མངལ་དང་སྒོ་ང་དྲོད་གཤེར་ལས་
སྐྱེས་པ་དག་གི་རྣམ་པར་སྨིན་པ་བཞིན་ནོ། །དེའི་ཕྱིར་དེ་དག་གི་
དབང་པོ་རྣམས་ནི་རིམ་གྱིས་རྫོགས་ཤིང་རིམ་གྱིས་འགག་པ་ཡིན་ནོ། །
དེ་ལ་ཇི་སྲིད་ལས་ཀྱི་འཕེན་པ་མ་ཟད་ཀྱི་བར་དུ་རྣམ་པར་སྨིན་པའི་་་
རྣམ་ཤེས་རང་ཉིད་ལུས་ཀྱི་དབང་པོའི་རྣམ་པར་ཡོངས་སུ་གྱུར་པ་དེ་་
ཉིད་རྐང་མཐིལ་ནས་སྤྱི་བོའི་བར་ལ་རྗེས་སུ་ཞུགས་པས་ལུས་ཀྱི་ཆ་་་་
ཤས་ཐམས་ཅད་དྲོད་དང་བཅས་ཤིང་སེམས་ཀྱིས་ཟིན་པ་ཞེས་བྱ་ལ།
གང་གི་ཚེ་ལེགས་པར་བྱེད་པ་དང་ཉེས་པར་བྱེད་པ་དག་གི་རྣམ་པར་
སྨིན་པའི་རྣམ་པར་ཤེས་པ་ལུས་ཀྱི་དབང་པོའི་རྣམ་པར་ཡོངས་སུ་་་་་་
354.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གྱུར་པ་གང་ཡིན་པ་དེ་ཉིད་ལས་ཀྱི་འཕེན་པ་ཟད་པའི་དུས་ན་ཐོག་་་་
མར་སྤྱི་བོའམ་རྐང་པའི་མཐིལ་ནས་འགག་པར་འགྱུར་བ་དེའི་ཚེ་་་་་་
གནས་དེ་དང་དེ་ནས་ལུས་ཀྱི་དབང་པོ་འགག་ཅེས་པའི་ཐ་སྙད
འདོགས་ལ། ལུས་ཀྱི་དབང་པོ་འགག་པ་ཉིད་ཀྱིས་དྲོད་ཡལ་བར་
འགྱུར་བ་ཡིན་ནོ། །དེ་ལྟར་ལུས་དང་མིག་ལ་སོགས་པའི་དབང་པོ་
གཟུགས་ཅན་རྣམས་ཀྱི་རྣམ་པར་ཡོངས་སུ་གྱུར་པའི་རྣམ་པར་སྨིན
པའི་རྣམ་ཤེས་དེ་མཐའ་དག་རིམ་གྱིས་འགག་པ་ན་དབང་པོ་མཐའ་་་
དག་འགག་པ་ཞེས་དང་ཤི་བ་ཞེས་བྱ་བའི་ཐ་སྙད་འདོགས་པ་ཡིན་་་་
ནོ༑ །གལ་ཏེ་དབང་པོ་རྣམས་རྣམ་པར་སྨིན་པའི་རྣམ་ཤེས་ཡོངས་སུ་
གྱུར་པ་ཡིན་པས་དེ་འགག་པ་ན་དེ་དག་ཀྱང་འགག་ན་ཕྱི་རོལ་གྱི་་་་་་
སྣོད་ཀྱང་དེ་ཡོངས་སུ་གྱུར་པ་ཡིན་པས་དེ་( ༡༤༦ན)འགག་པ་ན་་་་
དབང་པོ་རྣམས་བཞིན་དུ་འགག་པར་རིགས་སོ་ཞེ་ན་དེ་ནི་མ་ཡིན་ཏེ།
དཔེར་ན་ཁང་མིག་གཅིག་ཏུ་ཏིལ་མར་དང་ཡུངས་ཀར་ལ་སོགས་པ་་
སྣུམ་དང་སྙིང་པོ་ཐ་དད་པས་བསྒྲུབས་པའི་མར་མེ་དུ་མ་ཞིག་ཡོད་པ་
ན་ཕྱི་རོལ་ཏུ་འོད་གསལ་གཅིག་ཁོ་ན་འབྱུང་གི། འདི་ནི་ཏིལ་མར་གྱི་
སྒྲོན་མའི་འོད་དོ་འདི་ནི་ཡུངས་མར་གྱི་སྒྲོན་མའི་འོད་དོ་ཞེས་ཐ་དད་
དུ་དབྱེ་བར་མི་ནུས་ལ། གང་གི་ཚེ་ཏིལ་མར་ལ་སོགས་པའི་རྒྱུ་དེ་དང་
དེ་ཟད་པ་ན་དེ་ལ་བརྟེན་ནས་བྱུང་བའི་སྒྲོན་མེ་དེ་དང་དེ་འགག་
མོད་ཀྱི་འོན་ཀྱང་ཕྱི་རོལ་ཏུ་འོད་འགག་པ་ནི་མེད་དོ། །གང་གི་ཚེ་རྒྱུ་
མཐའ་དག་ཟད་ནས་སྒྲོན་མེ་མཐའ་དག་འགག་པ་དེའི་ཚེ་ཕྱི་རོལ་ཏུ་་
འོད་ཀྱང་མཐའ་དག་འགག་པར་འགྱུར་བ་ཡིན་ནོ། །དེ་བཞིན་དུ་ལས་
355•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ཉོན་མོངས་པ་ཐ་དད་དུ་མས་བསྒྲུབས་པའི་རྣམ་པར་སྨིན་པའི་་་
རྣམ་པར་ཤེས་པ་ཉིད་ལུས་ཅན་གྱི་ངོ་བོར་སྣང་བ་མར་མེ་ལྟ་བུ་དུ་མ་
ཞིག་ཡོད་པ་ན་ཕྱི་རོལ་ཏུ་འོད་ལྟ་བུའི་སྣོད་ཀྱི་འཇིག་རྟེན་ཞིག་འབྱུང་
བ་ཡིན་ནོ། །དེ་ལ་སྣུམ་དང་སྙིང་པོ་ཟད་པའི་མར་མེ་ལྟར་ལས་དང་
ཉོན་མོངས་པའི་འཕེན་པ་དེ་དང་དེ་ཟད་པ་ན་དེ་དག་གི་རྒྱུ་ལས་་་་་་
བྱུང་བའི་མར་མེ་ལྟ་བུའི་རྣམ་པར་སྨིན་པའི་རྣམ་པར་ཤེས་པ་འགག་་
མོད་ཀྱི། ཕྱི་རོལ་གྱི་སྣོད་འགག་པ་ནི་མ་ཡིན་ཏེ་དེ་ཁོ་ནའི་དབང་གིས་
འབྱུང་བ་མ་ཡིན་པའི་ཕྱིར། གལ་ཏེ་དེ་ལྟ་བུའི་རྣམ་པར་སྨིན་པའི་
རྣམ་ཤེས་མཐའ་དག་འགག་ན་ནི་སྣོད་ཀྱང་འགག་པར་འགྱུར་ཏེ།
མར་མེ་མཐའ་དག་འགག་ན་འོད་ཀྱང་འགག་པ་བཞིན་ནོ། །དེའི་ཕྱིར་
སེམས་ཅན་གྱི་འཇིག་རྟེན་ཞིག་པ་ན་སྣོད་ཀྱི་འཇིག་རྟེན་ཡང་འཇིག་་་་
པར་འགྱུར་བ་ཡིན་ནོ། །དེ་བས་ན་སྒྲོན་མེ་ལྟ་བུ་ནི་རྣམ་པར་སྨིན་པའི་
རྣམ་ཤེས་དང་སྒྲོན་མེའི་གཟུགས་དང་རེག་བྱ་ལ་སོགས་པ་ལྟ་བུ་ནི་་་་་
ལུས་ལ་སོགས་པའི་དབང་པོ་གཟུགས་ཅན་རྣམས་ཡིན་ལ། འོད་ལྟ་བུ་
ནི་ཕྱི་རོལ་གྱི་སྣོད་རྣམས་ཡིན་པས་དེ་དག་མཚུངས་པ་མ་ཡིན་ནོ། །དེ་
ལྟར་ན་ཀུན་ནས་ཉོན་མོངས་པ་རྣམ་པ་གསུམ་མི་རུང་བ་བཤད་ཟིན་་
ཏོ༑།
ད་ནི་རྣམ་པར་བྱང་བ་མི་རུང་བ་( ༡༤༦བ)བརྗོད་པར་བྱ་སྟེ།
དེ་ལ་རེ་ཞིག་ཀུན་གཞིའི་རྣམ་པར་ཤེས་པ་མེད་ན་འཇིག་རྟེན་པའི་་་་་
རྣམ་པར་བྱང་བ་མི་རུང་སྟེ་འདོད་པ་ལ་སོགས་པ་ལ་འདོད་ཆགས་
དང་བྲལ་བ་མི་འཐད་པའི་ཕྱིར་རོ། །དེ་ཡང་འདི་ལྟར། འདོད་པ་ལས་
356.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདོད་ཆགས་དང་མ་བྲལ་བས་གཟུགས་ན་སྤྱོད་པའི་སེམས་མི་ཐོབ་་་
པས༑ འདོད་པ་ན་སྤྱོད་པའི་སྦྱོར་བ་ལས་བྱུང་བའི་དགེ་བའི་སེམས་
ཀྱིས་འདོད་པའི་འདོད་ཆགས་དང་བྲལ་བར་བྱ་བའི་ཕྱིར་རྩོམ་པ་ན་་་
འདོད་པ་ན་སྤྱོད་པའི་སྦྱོར་བ་ལས་བྱུང་བའི་སེམས་དེ་ཡང་གཟུགས་་་
ན་སྤྱོད་པའི་སེམས་དང་ལྷན་ཅིག་འབྱུང་བ་དང་འགག་པ་མེད་པའི་་་
ཕྱིར་རོ། །དེས་བསྒོས་པ་མེད་པས་དེའི་ས་བོན་ཅན་དུ་མི་རུང་ལ།
གཟུགས་ན་སྤྱོད་པའི་སེམས་འདས་པ་ཚེ་རབས་དུ་མའི་སེམས་རིགས་
མི་མཐུན་པ་དུ་མས་བར་དུ་ཆོད་པ་དེ་ཡང་འདས་ནས་མེད་པའི་ཕྱིར་
ད་ལྟར་གྱི་མཉམ་པར་བཞག་པའི་སེམས་ཀྱི་ས་བོན་དུ་མི་རུང་ངོ་། །
དེའི་ཕྱིར་འདོད་པ་ལས་འདོད་ཆགས་དང་བྲལ་བར་འདོད་པའི་སྐྱེས་
བུ་ལ་མཉམ་པར་བཞག་པའི་སེམས་ཀྱི་ས་བོན་མེད་པའི་ཕྱིར་དེ་སྐྱེ་་་་་
བར་མི་རིགས་ལ་མཉམ་པར་བཞག་པའི་སེམས་མ་སྐྱེས་པར་ཡང
འདོད་པ་ལས་འདོད་ཆགས་དང་བྲལ་བར་རུང་བ་མ་ཡིན་ནོ། །དེ་
བཞིན་དུ་འདོད་ཆགས་དང་བྲལ་བ་ཉིད་ཀྱི་ས་ཐམས་ཅད་ལ་ཅི
རིགས་སུ་སྦྱར་བར་བྱའོ། །ཀུན་གཞིའི་རྣམ་ཤེས་ཁས་ལེན་པ་ལ་ནི་
འདས་པའི་ཚེ་རབས་སུ་མཉམ་པར་བཞག་པའི་སེམས་ཀྱི་ཀུན་གཞི
ལ་བསྒོས་པའི་ས་བོན་འདོད་པའི་སྦྱོར་བ་ལས་བྱུང་བའི་དགེ་བས
གསོས་བཏབ་པ་ལས་མཉམ་པར་བཞག་པའི་སེམས་སྐྱེ་བས་ཆགས་་་་་
བྲལ་གྱི་རིམ་པ་རྣམས་འཐད་པ་ཡིན་ནོ། །ཀུན་གཞིའི་རྣམ་པར་ཤེས་
པ་མེད་ན་འཇིག་རྟེན་ལས་འདས་པའི་རྣམ་པར་བྱང་བ་ཡང་མི་རུང་་
སྟེ༑ ཇི་སྐད་དུ། གཞན་གྱི་སྒྲ་ལ་བརྟེན་པ་དང་སོ་སོ་རང་རང་གི་ཚུལ་
•357·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞིན་ཡིད་ལ་བྱེད་པ་དེའི་རྒྱུས་ཡང་དག་པའི་ལྟ་བ་འབྱུང་ངོ༌། །ཞེས་
བཅོམ་ལྡན་འདས་ཀྱིས་བཀའ་སྩལ་པ་གང་ཡིན་པ་དེ་ཡང་ཀུན
གཞིའི་རྣམ་པར་ཤེས་པ་མེད་ན་མི་རུང་བའི་ཕྱིར་རོ། །དེ་ལ་གཞན་གྱི་
སྒྲ་ལས་ཚུལ་བཞིན་( ༡༤༧ན) ཡིད་ལ་བྱེད་པ་འགྱུར་ཞེས་པ་ནི།
སངས་རྒྱས་སམ་ཉན་ཐོས་ལ་སོགས་པ་ལས་ཆོས་ཐོས་ཏེ་དོན་ཚུལ་་་་་་
བཞིན་དུ་ཉམས་སུ་བླངས་པ་ལས་ངེས་པར་འབྱེད་པའི་ཆ་དང
མཐུན་པའི་རང་བཞིན་གྱི་སྦྱོར་བའི་ལམ་རྣམས་འབྱུང་ཞེས་པའོ། །།
དེའི་རྒྱུ་ལས་ཡང་དག་པའི་ལྟ་བ་འབྱུང་ཞེས་པ་ནི། དེ་ལ་འཇིག་རྟེན་
ལས་འདས་པའི་ཡེ་ཤེས་ཟག་མེད། སོ་སོ་སྐྱེ་བོ་ཞེས་པ་ནི། ཀུན་གཞི་
མེད་པ་ལ་རིམ་པ་ཅི་ལྟར་མི་རུང་ཞེ་ན། ཡང་དག་པའི་ལྟ་བའི་མིང་
ཅན་ཟག་མེད་སྐད་ཅིག་དང་པོ་དེའི་བདག་པོ་དང་རྒྱུའི་རྐྱེན་གཉིས་་་
ཀ་མི་རུང་བའི་ཕྱིར་རོ། །དེ་ལ་སྡེ་པ་དག་ནི་སྦྱོར་ལམ་ཆོས་མཆོག་གང་
ཡིན་པ་དེ་ཉིད་དེའི་བདག་པོའི་རྐྱེན་དུ་སྨྲ་ན། དེ་ཡང་རུང་བ་མ་ཡིན་
ཏེ་དེ་ཉིད་སྐྱེ་བའི་རྒྱུ་མེད་པའི་ཕྱིར་རོ། །ཅི་སྟེ་གཞན་གྱི་སྒྲ་ལས་ཡིད་
ལ་བྱེད་པས་བཞག་པའི་ཐོས་པའི་བག་ཆགས་ལས་བྱུང་ཞེ་ན། གཞན་
གྱི་སྒྲ་ལས་དེའི་དོན་སེམས་པའི་ཡིད་ལ་བྱེད་པ་དེས་ཆོས་ཐོས་པའི་རྣ་
བའི་རྣམ་པར་ཤེས་པར་པའམ་འོན་ཏེ་ཡིད་ཀྱི་རྣམ་པར་པའམ་དེ་་་་་་
གཉིས་ཀ་ལ་ཐོས་པའི་བག་ཆགས་བསྒོ་གྲང་། དེ་ལ་རེ་ཞིག་ཆོས་དེ་
དག་གི་དོན་ལ་སོ་སོར་རྟོག་ཅིང་ཡིད་ལ་བྱེད་པ་ན་ཡང་རྣ་བའི་རྣམ་་་
པར་ཤེས་པ་ནི་རེ་ཞིག་མི་འབྱུང་བས་དེའི་ཕྱིར་རྣ་བའི་རྣམ་པར་ཤེས་
པ་ལ་བག་ཆགས་བསྒོས་སོ་ཞེས་བྱ་བར་མི་རིགས་སོ། །ཡིད་ཀྱི་རྣམ་
·358•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་ཤེས་པ་ལ་བསྒོས་སུ་ཆུག་ན་ཡང་གང་གི་ཚེ་ཡང་དག་པའི་ལྟ་བ་་་
དངོས་སུ་འདྲེན་པར་བྱེད་པའི་སྦྱོར་ལམ་ཆོས་ཀྱི་མཆོག་འབྱུང་བ་་་་་་་
དེའི་ཚེ་ཡིད་ཀྱི་རྣམ་པར་ཤེས་པ་ཐོས་པའི་བག་ཆགས་བསྒོས་པ་གང་་
ཡིན་པ་དེ་ནི་བག་ཆགས་དང་བཅས་ཏེ་འགག་ནས་མེད་ན་ཅི་ལྟར་་་་་
དེའི་ས་བོན་ལས་ཆོས་ཀྱི་མཆོག་འབྱུང་། དེའི་ཕྱིར་ཡང་དག་པའི་ལྟ་
བ་ལ་བདག་པོའི་རྐྱེན་མེད་པ་ཡིན་ནོ། །རྒྱུའི་རྐྱེན་ཡང་མེད་པ་ཡིན་ཏེ།
འདི་ལྟར་སྦྱོར་བའི་ལམ་ཆོས་མཆོག་གང་ཡིན་པ་ཉིད་འཇིག་རྟེན་་་་་་་་
ལས་འདས་པའི་ལམ་དང་ལྷན་ཅིག་སྐྱེ་འགག་མ་བྱས་པའི་ཕྱིར་དང་་་
གཞན་གྱི་སྒྲ་ལས་ཡིད་ལ་བྱེད་པ་དང་ཡང་ལྷན་ཅིག་སྐྱེ་འགག་མ་བྱས་
པའི་ཕྱིར་ཐོས་པའི་བག་ཆགས་( ༡༤༧བ)ཀྱང་དེ་ལ་མེད་པས་དེའི་་
ས་བོན་ལས་ནི་ཡང་དག་པའི་ལྟ་བ་སྐྱེ་བར་མི་རིགས་ལ། དེའི་ས་བོན་
གྱི་རྟེན་གཞན་ཡང་མེད་པའི་ཕྱིར་རོ། །བདག་པོ་དང་རྒྱུའི་རྐྱེན་མེད་
པར་ཡང་ཡང་དག་པའི་ལྟ་བ་སྐྱེ་བར་མི་རིགས་ལ། ཡང་དག་པའི་ལྟ་
བ་མེད་པར་རྣམ་པར་དག་པར་འགྱུར་བ་རིགས་པ་མ་ཡིན་ནོ། །ཀུན་
གཞི་ཁས་ལེན་པ་ལྟར་ན་ཡང་དག་པའི་ལྟ་བ་དེ་ཉིད་ས་བོན་གང་་
ལས་འབྱུང་། ཀུན་གཞིའི་རྣམ་པར་ཤེས་པ་ནི་ཀུན་ནས་ཉོན་མོངས་
པའི་ཆོས་རྣམས་ཀྱི་རྒྱུ་ཡིན་པའི་ཕྱིར་དེ་དག་གཉེན་པོའི་རྒྱུར་རིགས་་་
པ་མ་ཡིན་ནོ། །འཇིག་རྟེན་ལས་འདས་པའི་སེམས་ནི་མ་བསྐྱེད་པ་
ཉིད་ཀྱི་དེས་ཀུན་གཞི་ལ་རང་དང་རྗེས་སུ་མཐུན་པའི་འབྲས་བུ་
བསྐྱེད་པའི་བག་ཆགས་བཞག་པ་ཡང་མེད་པའི་ཕྱིར་ཞེ་ན་འདི་ལ་་་་་་
བརྗོད་པར་བྱ་སྟེ། དེ་ལ་འཕགས་པའི་ལམ་གྱི་རིགས་ཀྱི་རྣམ་པ་གཉིས་
•359.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཏེ༑ དམིགས་པའི་རྐྱེན་དུ་གྱུར་པ་དང་རྒྱུའི་རྐྱེན་དུ་གྱུར་པའོ། །དང་པོ་
ནི་ཆོས་ཀྱི་དབྱིངས་རང་བཞིན་གྱིས་རྣམ་པར་དག་པ་སྟེ་འདི་ལ་ལ་་་་་་་་་
བདག་མེད་རྣམ་པ་གཉིས་གང་རུང་གི་རྣམ་པས་དམིགས་ཏེ་བསྒོམས་
ན་ཐེག་པ་གསུམ་གྱི་འཕགས་པའི་ལམ་རྣམས་འབྱུང་བའི་ཕྱིར་རོ། །
དེའི་ཕྱིར་འདི་ཉིད་དུ་ཡང་། ཅིའི་ཕྱིར་དབྱིངས་ཞེས་བྱ་ཞེ་ན། ཉན་
ཐོས་དང་རང་སངས་རྒྱས་དང་སངས་རྒྱས་ཀྱི་ཆོས་རྣམས་ཀྱི་རྒྱུ་ཡིན་་་
པའི་ཕྱིར་རོ། །ཞེས་གསུངས་པ་ཡིན་ནོ། །འདི་ཉིད་སྒྲིབ་པ་ཐམས་ཅད་
དང་བྲལ་བ་ནི་དེ་བཞིན་གཤེགས་པ་རྣམས་ཀྱི་ཆོས་ཀྱི་སྐུ་ཞེས་བྱ་བའི་
གྲངས་སུ་འགྲོ་ལ། དེ་ཡང་སེམས་ཅན་ཐམས་ཅད་ལ་ཁྱད་པར་མེད་
པར་ཡོད་པ་འདི་ཙམ་ལ་དགོངས་ནས་མདོ་སྡེ་དག་ལས་སེམས་ཅན་་་
ཐམས་ཅད་སངས་རྒྱས་ཀྱི་རིགས་ཅན་དང་དེ་བཞིན་གཤེགས་པའི་་་་་
སྙིང་པོ་ཅན་དུ་གསུངས་པ་ཡིན་ཏེ། མདོ་སྡེ་རྒྱན་ལས། དེ་བཞིན་ཉིད་
ནི་ཐམས་ཅད་ལ། །ཁྱད་པར་མེད་ཀྱང་དག་གྱུར་པ། །དེ་བཞིན་
གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་སྙིང་པོ་ཅན། །ཞེས་དང༌།
རྒྱུད་བླ་མ་ལས་ཀྱང༌། རྫོགས་སངས་རྒྱས་སྐུ་ནི་འཕྲོ་ཕྱིར་དང་། །དེ་
བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་
ཀུན༑ །རྟག་ཏུ་སངས་རྒྱས་སྙིང་པོ་ཅན། །ཞེས་གང་གསུངས་པ་ལྟར་
ཡིན་ནོ། །དེ་ཉིད་ལ་རང་( ༡༤༨ན)བཞིན་དུ་གནས་པའི་རིགས་
ཞེས་ཀྱང་བྱ་སྟེ་ཇི་སྐད་བཤད་པའི་ཚུལ་གྱིས་འཕགས་པའི་ཆོ་་་་་་་
རྣམས་ཀྱི་རྒྱུ་ཡིན་པའི་ཕྱིར་དང་། རྐྱེན་གྱིས་སྒྲུབ་པ་མ་ཡིན་པར་
གདོད་མ་ནས་གནས་པའི་ཕྱིར་རོ། །རྒྱུའི་རྐྱེན་དུ་གྱུར་པ་ནི་ཀུན་གཞི་
•360·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལ་ཡོད་པའི་ཟག་པ་མེད་པའི་ས་བོན་ཆོས་ཉིད་ཀྱིས་གནས་པ་ག
ཡིན་པ་སྟེ། དེ་ཉིད་ཐོས་པའི་བག་ཆགས་ཞེས་ཀྱང་བྱ། སྐྱེ་མཆེད་དྲུག་
གི་ཁྱད་པར་ཞེས་ཀྱང་བྱ། རྒྱས་པར་འགྱུར་བའི་རིགས་ཞེས་ཀྱང་བྱའོ༎
ཅིའི་ཕྱིར་ཐོས་པའི་བག་ཆགས་ཞེས་བྱ་ཞེ་ན། ཆོས་ཀྱི་དབྱིངས་ཤིན་ཏུ་
རྣམ་པར་དག་པ་རྟོགས་པའི་རྒྱུ་མཐུན་པ་ལུང་གི་ཆོས་ཐོས་པའི་རྐྱེན་་
གྱིས་གསོ་བར་བྱ་བ་ཡིན་པའི་ཕྱིར་ཐོས་པའི་བག་ཆགས་ཞེས་བྱ་སྟེ།
དཔེར་ན་ཀུན་གཞི་དེ་ཉིད་གདོད་མ་ནས་འདོད་པའམ་མི་འདོད
པའི་འབྲས་བུ་འབྱིན་རུང་དུ་གནས་པ་དགེ་བའམ་མི་དགེ་བའི་རྐྱེན་་་
གྱིས་ནུས་པ་མཐུ་ཅན་དུ་བྱས་པ་ལ་དགེ་བའམ་མི་དགེ་བའི་་་་་་་་་
ཆགས་ཞེས་བརྗོད་པ་བཞིན་ནོ། །འདི་ཐོས་པའི་རྐྱེན་གྱིས་གསར་དུ་
སྒྲུབ་པར་བྱ་བ་ནི་མ་ཡིན་ཏེ། ཉན་ཐོས་ཞི་བ་བགྲོད་པ་གཅིག་པུ་པ་
དག་གིས་དེ་བཞིན་གཤེགས་པ་ལ་ཐེག་པ་ཆེན་པོའི་ཆོས་ཐོས་པ་ལས་་
ཀྱང་དེ་དག་གི་རྒྱུད་ལ་ཐེག་པ་ཆེན་པོའི་ཆོས་ཐོས་པའི་བག་ཆགས་་་་་་
འཇོག་པར་འགྱུར་ལ། དེ་ལྟ་ན་དེ་དག་ལ་ཐེག་པ་ཆེན་པོའི་རྒྱས་
འགྱུར་གྱི་རིགས་ཡོད་པའི་ཕྱིར་ཞི་བ་བགྲོད་པ་གཅིག་པུ་པར་མི་་་་་་་་་་
རིགས་སོ། །དེའི་ཕྱིར་མདོ་ལས་ཀྱང་བྱང་ཆུབ་སེམས་དཔའ་རྣམས་ཀྱི་
རིགས་དེ་ནི་སྐྱེ་མཆེད་དྲུག་གི་ཁྱད་པར་ཆོས་ཉིད་ཀྱིས་ཐོབ་པ་ཐོག་མ་
མེད་པ་ནས་བརྒྱུད་དེ་འོངས་པ། ཞེས་གསུངས་པ་ཡིན་ནོ། །ཅིའི་ཕྱིར་
སྐྱེ་མཆེད་དྲུག་གི་ཁྱད་པར་ཞེས་བྱ་ཞེ་ན། འདིས་གང་ལ་སེམས་ཅན་
ཞེས་ཐ་སྙད་དུ་གདགས་པའི་གཞི་ནང་གི་སྐྱེ་མཆེད་དྲུག་པོ་འདི་དག་་
ཕན་ཚུན་ཁྱད་པར་དུ་འབྱེད་པར་བྱེད་པའི་ཁྱད་པར་གྱི་ཆོས་ཡིན་
•361.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པས་དེའི་ཕྱིར་སྐྱེ་མཆེད་དྲུག་གི་ཁྱད་པར་ཞེས་བྱའོ། །ཇི་ལྟར་ཁྱད་
པར་དུ་འབྱེད་པར་བྱེད་ཅེ་ན། དེ་ལ་གང་ཞིག་ཟབ་པ་དང་རྒྱ་ཆེ་བའི་
ཆོས་( ༡༤༨བ)ཐོས་པས་བརྟས་པར་འགྱུར་བའི་ཐོས་པའི་བག་་་་་་་
ཆགས་གང་ཡིན་པ་དེ་ནི་ཐེག་པ་ཆེན་པོའི་རིགས་ཞེས་བརྗོད་ལ། དེ་
གང་ལ་དམིགས་པའི་ནང་གི་སྐྱེ་མཆེད་དྲུག་པོ་དག་ལ་ཐེག་པ་ཆེན་་་་
པོའི་སངས་རྒྱས་ཀྱི་རིགས་ཅན་ཞེས་བརྗོད་པར་བྱེད་ཀྱི་ཉན་ཐོས་ཀྱི་་་
རིགས་ཅན་ནམ་རང་སངས་རྒྱས་ཀྱི་རིགས་ཅན་ཞེས་ནི་བརྗོད་པ་མ་་་
ཡིན་ནོ། །གང་ཞིག་མྱ་ངན་འདས་པའི་ཕན་ཡོན་དང་འཁོར་བའི་ཉེས་
དམིགས་སོགས་རང་ཉིད་གཅིག་པུ་གྲོལ་བའི་ཐབས་སྟོན་པའི་ཆོས་་་་་
ཐོས་པའི་རྐྱེན་གྱིས་རྒྱས་པར་འགྱུར་བ་གང་ཡིན་པའི་ཐོས་པའི་བག་་་
ཆགས་དེ་ནི་ཐེག་པ་དམན་པའི་རིགས་ཞེས་བྱ་ལ་དེ་ཉིད་ནང་གི་སྐྱེ
མཆེད་གང་ལ་དམིགས་པ་དེ་དག་ལ་ནི་ཉན་ཐོས་སམ་རང་སངས
རྒྱས་ཀྱི་ཐེག་པའམ་དེ་དག་གི་རིགས་ཅན་ཞེས་བརྗོད་པར་བྱེད་དོ། །
ཅིའི་ཕྱིར་རྒྱས་འགྱུར་ཞེས་བྱ་ཞེ་ན། འདི་ཉིད་རྐྱེན་གྱིས་གསོས་བཏབ་
པ་ལས་ཆུང་ངུ་ལས་འབྲིང་དང༌། འབྲིང་ལས་ཆེན་པོར་འཕེལ་བར་
འགྱུར་བའི་ཕྱིར་རོ། །ཇི་སྐད་དུ། དེ་ལ་བག་ཆགས་ཆུང་ངུ་ལ་བརྟེན་
ནས་བག་ཆགས་འབྲིང་པོར་འགྱུར་རོ། །བག་ཆགས་འབྲིང་པོ་ལ་
བརྟེན་ནས་བག་ཆགས་ཆེན་པོར་འགྱུར་ཏེ་ཐོས་པ་དང་བསམ་པ་་་་་་་་
དང་སྒོམ་པ་ལན་མང་དུ་བྱ་བ་དང་ལྡན་པའི་ཕྱིར་རོ། །ཞེས་གང་
གསུངས་པ་ལྟ་བུའོ། །ཡང་སྐྱེ་མཆེད་དྲུག་གི་ཁྱད་པར་ཟག་པ་མེད
པའི་ས་བོན་འདི་ཉིད་ཐོག་མ་མེད་པ་ནས་རང་བཞིན་གྱིས་གནས་པ་་
•362.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་རྐྱེན་གྱིས་ཡང་དག་པར་བླངས་པ་གཉིས་སུ་ཡང་འགྱུར་ཏེ། དེ་ལ་
དང་པོ་ནི་ཐོས་པའི་རྐྱེན་གྱིས་གསོས་མ་བཏབ་པའི་གནས་སྐབས་ན་་་
ཆོས་ཉིད་ཀྱིས་གནས་པའི་ཟག་པ་མེད་པའི་ས་བོན་གང་ཡིན་པའོ། །
གཉིས་པ་ནི་དེ་ཉིད་ཐོས་པའི་རྐྱེན་གྱིས་གསོས་བཏབ་སྟེ་འཕེལ་བར་་་
འགྱུར་བའི་གནས་སྐབས་གང་ཡིན་པའོ། །ཁ་ཅིག་དེ་དག་ལ་གོ་རིམ་
བཞིན་དུ་རང་བཞིན་དུ་གནས་པ་དང་རྒྱས་འགྱུར་གྱི་རིགས་ཞེས
འཆད་པར་འགྱུར་རོ།།དེ་ནི་དཔྱད་པར་བྱ་སྟེ་འདི་ལྟར། སྔ་མ་ཡང་དེ་
བཞིན་ཉིད་བཞིན་དུ་རྐྱེན་གྱིས་བཅོས་སུ་མི་རུང་བ་ནི་མ་ཡིན་ཏེ་ཐོས་
པ་ལ་སོགས་པའི་རྐྱེན་གྱིས་གསོས་བཏབ་པ་ལས་གོང་ནས་གོང་དུ་་་་་་
འཕེལ་ཏེ་( ༡༤༩ན)མཐར་འཇིག་རྟེན་ལས་འདས་པའི་ཡེ་ཤེས
དངོས་སུ་འབྱིན་པའི་མཐུ་དང་ལྡན་པའི་ཕྱིར་རོ། །དེ་བས་ན་འདི་
ཡང་ཕྱི་མ་ལྟར་རྐྱེན་གྱིས་རྒྱས་པར་འགྱུར་བ་ཡིན་ན་ཇི་ལྟར་ན་རྒྱས་་་་
པར་འགྱུར་བ་ཞེས་མི་བརྗོད་ཅི་སྟེ་འདི་རྐྱེན་གྱིས་འཕེལ་བར་མི་རུང་་
བ་ཞིག་ཡིན་ན་དེའི་ཚེ་འདི་འཕགས་པའི་ལམ་གྱི་རིགས་སུ་ཇི་ལྟར་་་་་
འགྱུར་ཏེ་འདིས་འཕགས་པའི་ལམ་ལ་ཁྱད་པར་ཅུང་ཟད་ཀྱང་མི་་་་་་་་
བསྐྱེད་པའི་ཕྱིར་རོ། །དེ་བཞིན་ཉིད་ནི་དམིགས་པའི་སྒོ་ནས་འཕགས་
པའི་ལམ་གྱི་རྒྱུར་འགྱུར་ན་འདི་ནི་དེ་ལྟར་ཡང་མ་ཡིན་ནོ། །ཅི་སྟེ་འདི་
རྐྱེན་གྱིས་གསོས་བཏབ་པ་ལ་མི་ལྟོས་པར་འཕགས་པའི་ལམ་གྱི་རྒྱུའི་་་
རྐྱེན་དུ་འགྱུར་ན་དེའི་ཚེ་ཐོས་པ་སོགས་སྔོན་དུ་སོང་བ་མེད་པར་ཡང་
འཕགས་པའི་ལམ་སྐྱེ་བར་འགྱུར་བས་རིགས་གཉིས་པ་ཡང་དོན་མེད་
པ་ཡིན་ནོ། །ཅི་སྟེ་རྐྱེན་གྱིས་ཁྱད་པར་དུ་འགྱུར་ཡང་རྒྱས་འགྱུར་ཞེས་
•363·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་བརྗོད་ན་ནི་དེའི་ཚེ་གཉིས་པ་ལ་ཡང་རྒྱས་འགྱུར་གྱི་རིགས་ཞེས་་
བརྗོད་པའི་རྒྱུ་མཚན་ལྷག་པོ་གཞན་ཅི་ཡོད། གལ་ཏེ་སྔ་མ་ནི་ཆོས་
ཉིད་ཀྱིས་གནས་པ་ཡིན་ལ་ཕྱི་མ་ནི་རྐྱེན་གྱིས་གསར་དུ་སྒྲུབ་པ་ཡིན་་་་
པའི་ཕྱིར་རོ་ཞེ་ན། དེ་ཉིད་ཀྱི་ཕྱིར་དེ་དག་ལ་གོ་རིམ་བཞིན་དུ་སྔ་མ་
ལ་རང་བཞིན་དུ་གནས་པ་དང་ཕྱི་མ་ལ་རྐྱེན་གྱིས་ཡང་དག་་པར་་་་་་་་
བླངས་པ་ཞེས་ཁོ་བོས་ཀྱང་བརྗོད་དམ། ཁོ་བོས་ནི་སྔ་མ་རང་བཞིན་
དུ་གནས་པ་ཡིན་པ་དང་ཕྱི་མ་ཡང་རྒྱས་འགྱུར་ཡིན་པ་འགོག་པ་ནི་་་
མ་ཡིན་གྱི། སྔ་མ་རྒྱས་འགྱུར་མིན་པར་སྨྲ་བ་འགོག་པ་ཡིན་ནོ། །དེ་
བས་ན་སྔ་མ་ནི་ཐོག་མ་མེད་པ་ནས་ཆོས་ཉིད་ཀྱིས་གནས་པའི་ཕྱིར་་་་
རང་བཞིན་དུ་གནས་པ་ཡང་ཡིན་ལ་རྐྱེན་གྱིས་གསོས་ཏེ་གོང་ནས་་་་་་
གོང་དུ་འཕེལ་བར་འགྱུར་བ་ཡང་ཡིན་པའི་ཕྱིར་རྒྱས་འགྱུར་ཀྱང
ཡིན་ནོ། །དེ་ལྟ་ན་ཐོས་པའི་བག་ཆགས་ཟག་པ་མེད་པའི་ས་བོན་སྐྱེ་
མཆེད་དྲུག་གི་ཁྱད་པར་ཞེས་བརྗོད་པ་གང་ཡིན་པ་དེ་ཉིད་ལས་ཁ་་་་་་
ཅིག་ནི་ཐེག་པ་ཆེན་པོའི་ལམ་གྱི་རྒྱུའི་རྐྱེན་དུ་རང་བཞིན་གྱིས་ངེས་པ་
ཡང་ཡོད། །ཁ་ཅིག་ནི་ཉན་ཐོས་ཀྱི་ལམ་དང་ཁ་ཅིག་ནི་རང་རྒྱལ་ཀྱི་
ལམ་གྱི་( ༡༤༩བ) རྒྱུའི་རྐྱེན་དུ་རང་བཞིན་གྱིས་ངེས་པ་ཡང་ཡོད།
ཁ་ཅིག་ནི་རྐྱེན་དབང་གིས་ལན་གསུམ་གའི་རྒྱུར་རུང་བ་ཡང་ཡོད། དེ་
ལ་དང་པོ་གསུམ་ནི་ཐེག་པ་གསུམ་གྱི་ངེས་པའི་རིགས་ཡིན་ནོ། །དེའི་
ཕྱིར་དེ་དག་ལ་གནས་པ་ནི་རྐྱེན་གྱི་དབང་གིས་ཐེག་པ་གཞན་དུ
བསྒྱུར་བར་མི་ནུས་སོ། །ཕྱི་མ་ནི་མ་ངེས་པའི་རིགས་ཡིན་ནོ། །དེའི་
ཕྱིར་དེ་ལ་གནས་པའི་ཐེག་པ་ཆེན་པོའམ་ཉན་ཐོས་སམ་རང་རྒྱལ་གྱི་་
•364·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཐེག་པ་དག་ནི་རྐྱེན་གྱི་དབང་གིས་ཐེག་པ་གཞན་དུ་བསྒྱུར་བར་ཡང་་
ནུས་པ་ཡིན་ནོ། །དེ་ལ་དང་པོ་ངེས་པའི་རིགས་ལ་གནས་པའི་བྱང་
ཆུབ་སེམས་དཔའ་གང་ཡིན་པ་དེ་ནི་དབང་པོ་རྣོན་པོ་ཞེས་བྱའོ། །
གཉིས་པ་མ་ངེས་པའི་རིགས་ལ་གནས་པ་གང་ཡིན་པ་དེ་ནི་དབང་པོ་
འབྲིང་པོ་ཞེས་བྱའོ། །ཉན་རང་གི་ཐེག་པ་ལ་ཡང་དག་པར་ཞུགས་པ་
དག་ནི་དབང་པོ་རྟུལ་པོ་ཞེས་བྱའོ། །ངེས་པའི་རིགས་ལ་གནས་པའི་
ཉན་ཐོས་དང་རང་སངས་རྒྱས་ཀྱི་ཐེག་པ་དག་ནི་ཞི་བ་བགྲོད་པ་
གཅིག་པུ་པ་ཞེས་བྱའོ། །གཉིས་པ་མ་ངེས་པའི་རིགས་ལ་གནས་པ་
དག་ལ་ནི་བྱང་ཆུབ་དུ་ཡོངས་སུ་འགྱུར་བ་ཞེས་བྱའོ། །དེ་ལ་ཞི་བ་
བགྲོད་པ་གཅིག་པུ་པ་དག་ནི་གདོན་མི་ཟ་བར་ཕུང་པོ་ལྷག་མ་མེད་་་་་
པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས
འདས་པར་འགྱུར་བས་བླ་ན་མེད་པའི་བྱང་ཆུབ་དུ་སེམས་བསྐྱེད་དུ་་་
མི་རུང་བ་ཡིན་ནོ། །དེའི་ཕྱིར་མདོ་ལས། ཉན་ཐོས་ཞི་བ་བགྲོད་པ་
ཕྱོགས་གཅིག་ལ་ཞུགས་པ་ལ་ནི་སངས་རྒྱས་ཐམས་ཅད་བརྩོན་པ་་་་་
དང་ལྡན་པར་འགྱུར་ཀྱང་བྱང་ཆུབ་ཀྱི་སྙིང་པོ་ལ་བཞག་པར་མི་ནུས་
སོ༑།ཞེས་གསུངས་པ་ཡིན་ནོ། །རང་རྒྱལ་གྱི་ཐེག་པ་བྱང་ཆུབ་དུ་ཡོངས་
སུ་འགྱུར་བ་གང་ཡིན་པ་དེ་ཇི་སྲིད་པ་ཐ་མ་བར་མ་འགྱུར་བ་དེ་སྲིད་་
དུ་ཐེག་པ་ཆེན་པོའི་དགེ་བའི་བཤེས་གཉེན་གྱིས་ཡོངས་སུ་གཟུང་ན་་་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དུ་སེམས་བསྐྱེད་་་
པར་འགྱུར་བ་ཡིན་ནོ། །གང་གི་ཚེ་སྲིད་པ་ཐ་མ་བར་གྱུར་པ་དེའི་ཚེ་
ནི་ཐེག་པ་ཆེན་པོ་ལ་འཇུག་པ་མི་སྲིད་པ་ཡིན་ཏེ། སྨོན་པའི་རྒྱན་
•365·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
( ༡༥༠ན)ལས་》ཀྱང་། ཆོས་ཀྱི་དབྱིངས་ལ་དབྱེར་མེད་ཕྱིར། །
རིགས་ནི་ཐ་དད་རུང་མ་ཡིན། །བརྟེན་པའི་ཆོས་ཀྱི་བྱེ་བྲག་གིས། །དེ་
ཡི་དབྱེ་བ་ཡོངས་སུ་བརྗོད། །ཅེས་གསུངས་པ་དེ་ཡང་ཚིགས་སུ་བཅད་
པ་ཕྱེད་སྔ་མས་དམིགས་རྐྱེན་གྱི་རིགས་ཀྱི་དབང་དུ་བྱས་ནས་རིགས་་་
དབྱེ་བ་མེད་པར་བསྟན་ལ། ཕྱེད་ཕྱི་མས་རྒྱུའི་རྐྱེན་དུ་གྱུར་པ་ཟག་པ་
མེད་པའི་ས་བོན་གྱི་དབང་དུ་བྱས་ན་ཐེག་པ་གསུམ་གྱི་རིགས་ཐ་དད་
པར་དབྱེ་བར་གསུངས་པ་ཡིན་གྱི། འཕགས་པ་དང་སེང་གེ་བཟང་
པོའི་བཤད་པ་ནི་དོན་ཇི་ལྟ་བ་བཞིན་མ་ཡིན་པར་རྟོགས་སོ། །ཅིའི་
ཕྱིར་རིགས་གཉིས་པའི་སྒོ་ནས་ཐེག་པ་གསུམ་གྱི་རིགས་ཐ་དད་པར་་་
འཇོག །དང་པོའི་སྒོ་ནས་མ་ཡིན་ནོ་ཞེ་ན། དེ་བཞིན་ཉིད་ལ་དབྱེ་བ་
མེད་པས་ཐེག་པ་གསུམ་དུ་དབྱེ་བར་མི་ནུས་པའི་ཕྱིར་དང་། རིགས་
གཉིས་པ་མེད་ན་དེ་བཞིན་ཉིད་ཡོད་ཀྱང་འཕགས་པའི་ལམ་མི་སྐྱེ་་་་
བའི་ཕྱིར་རིགས་དང་པོ་ནི་གཙོ་བོ་མ་ཡིན་ལ། རིགས་གཉིས་པ་ཁོ་ན་
གཙོ་བོ་ཡིན་ཏེ། ཟག་མེད་ཀྱི་ས་བོན་དེ་ཉིད་སྔར་ཇི་སྐད་བཤད་པའི་
ཚུལ་གྱིས་རང་བཞིན་གྱིས་སོ་སོར་ངེས་པ་ཡོད་པས་དེའི་སྒོ་ནས་ཐེག་་
པ་གསུམ་དུ་དབྱེ་བར་ནུས་པའི་ཕྱིར་དང༌། དེ་དག་གང་གི་རྒྱུད་ལ་
ཡོད་པ་དེ་དག་གདོན་མི་ཟ་བར་རང་དང་རྗེས་སུ་མཐུན་པའི་ཐེག་པ་
གསུམ་གྱི་ལམ་ཡང་གང་རུང་བ་བསྐྱེད་པར་འགྱུར་བའི་ཕྱིར་རོ། །དེའི་
ཕྱིར་གཞན་དག་ཏུ་རིགས་ཀྱི་དབྱེ་བ་དང་ངོ་བོ་གཏན་ལ་འབེབས་པ་་
ལ་སོགས་པའི་གནས་སྐབས་སུ་རིགས་གཉིས་པ་འདི་ཉིད་དབང་དུ་་་་
མངོན་རྟོགས་རྒྱན་ལས།
•366•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱས་པ་གཙོ་ཆེའི་དང་པོ་ནི་མ་ཡིན་ནོ། །གང་ཡང་མངོན་པར་རྟོགས་
པའི་རྒྱན་ལས། རྟོགས་པ་ཡིན་ཆོས་དྲུག་དང༌། ཞེས་པ་ནས། ཡེ་ཤེས་
རྩོལ་བ་མི་མངའ་བར། །འཇུག་པའི་རྟེན་ལ་རིགས་ཞེས་བྱ། །ཞེས་
གསུངས་པ་གང་ཡིན་པ་དེ་ཡང་ཟག་པ་མེད་པའི་ས་བོན་ཁོ་ནའི
དབང་དུ་མཛད་ནས་གསུངས་པ་ཡིན་གྱི། དེ་བཞིན་ཉིད་ཀྱི་དབང་དུ་
བྱས་པ་ནི་མ་ཡིན་ཏེ་འདི་ལྟར། དེ་བཞིན་ཉིད་ཀྱིས་སྒྲུབ་པ་དེ་དག་གི་
དམིགས་པ་བྱེད་པའི་ཕྱིར་རྟེན་ཡིན་ནོ་ཞེས་བརྗོད་པར་ཡང་མི་ནུས་་་
ཏེ༑ ཉན་ཐོས་དང་རང་རྒྱལ་ལ་སོགས་( ༡༥༠བ)ལམ་གྱི་དབང་གི་
སངས་རྒྱས་དང་བྱང་ཆུབ་སེམས་དཔའ་ལ་སོགས་ཀྱིས་དབེན་པའི་་་་་
ཞིང་དུ་སྐྱེ་བ་ཉིད་ཐེག་པ་ཆེན་པོའི་དགེ་བའི་བཤེས་གཉེན་དང་ཕྲད་་
པ་མི་སྲིད་པའི་ཕྱིར་རོ། །དེའི་ཕྱིར་རང་རྒྱལ་སྲིད་པ་ཐ་མ་པ་གང་ཡིན་
པ་དེ་དག་ནི་ཞི་བ་བགྲོད་པ་གཅིག་པུ་པ་ཞེས་བྱ་སྟེ། ཇི་སྐད་དུ། རང་
རྒྱལ་གྱི་ས་ལས། དེ་ཐམས་ཅད་ནི་ཉོན་མོངས་པ་ཞི་བར་བྱེད་པའི་
བགྲོད་པ་གཅིག་པུ་པར་རིགས་པར་བྱའོ། །ཞེས་གསུངས་པ་ཡིན་ནོ། །
ཉན་ཐོས་བྱང་ཆུབ་ཏུ་ཡོངས་སུ་འགྱུར་བ་ནི་ཇི་སྲིད་ཕུང་པོ་ལྷག་མ་
མེད་པའི་མྱ་ངན་ལས་འདས་པ་མངོན་སུམ་དུ་མ་བྱས་པ་དེ་སྲིད་དུ
ཐེག་པ་ཆེན་པོའི་དགེ་བའི་བཤེས་གཉེན་དང་ཕྲད་ན་བླ་ན་མེད་པ་་་་་་
ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་རུང་བ་ཡིན་
ལ༑ གང་གི་ཚེ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་
དབྱིངས་སུ་ཡོངས་སུ་མྱ་ངན་ལས་འདས་པ་དེའི་ཚེ་ནི་སེམས་བསྐྱེད་་་
པའི་མཐུ་མེད་དེ་ཆོས་ཀྱི་དབྱིངས་དེས་ཤིན་ཏུ་རྣམ་པར་དག་པ་་་་་་་་་
•367.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འབའ་ཞིག་དུ་ཟད་པའི་ཕྱིར་རོ། །དེའི་ཕྱིར་དགྲ་བཅོམ་པ་རྣམས་ཕུང་
པོ་ལྷག་མ་དང་བཅས་པ འི་ཚེ་ཐེག་པ་ཆེན་པོ་ལ་འཇུག་ཏུ་རུང་ལ།
ལྷག་མ་མེད་པའི་མྱ་ངན་ལས་འདས་པའི་ཚེ་མི་རུང་བའི་ཚུལ་རྒྱས་་་་་་
པར་རྣམ་པར་གཏན་ལ་དབབ་པར་བསྡུ་བ་ལས་གསུངས་སོ། །དེ་ལྟ་
ན་དམིགས་པའི་རྐྱེན་དུ་གྱུར་པའི་རིགས་དེ་བཞིན་ཉིད་དེ་ཉིད་ཀུན་་་་
ལ་རྗེས་སུ་ཞུགས་པའི་ཕྱིར་ཀུན་ཀྱང་སངས་རྒྱས་ཀྱི་རིགས་ཅན་དུ
གསུངས་པ་མི་འགལ་ལ། རྒྱུའི་རྐྱེན་དུ་གྱུར་པའི་རིགས་སྐྱེ་མཆེད་དྲུག་
གི་ཁྱད་པར་ཞེས་བརྗོད་པ་གང་ཡིན་པ་དེ་ཉིད་ཇི་སྐད་བཤད་པའི་་་་་་
ཚུལ་གྱིས་སོ་སོར་ངེས་པ་དང་མ་ངེས་པ་ཡང་ཡོད་པས་དེའི་ཕྱིར་ཐེག་
པ་གསུམ་གྱི་རིགས་ཐ་དད་པ་དང༌། མ་ངེས་པའི་རིགས་ཅན་དང་།
འགའ་ཞིག་ལ་རིགས་དེ་མེད་པ་ལ་སོགས་པའི་རྣམ་པར་བཞག་པ་་་་་
དགོངས་པ་ངེས་པར་འགྲེལ་པའི་མདོ་དང་མདོ་སྡེ་རྒྱན་ལ་སོགས་་་་་་་
པའི་
པར་གསུངས་པ་ཡིན་ནོ། །མངོན་པར་རྟོགས་( ༡༥༡ན)
དབྱིངས་ཀྱང་སྒྲུབ་པ་དེ་དག་གི་རྟེན་དུ་ཧ་ཅང་ཐལ་ཆེས་པའི་ཕྱིར་་་་
རོ༑།རྒྱུ་རྐྱེན་བྱེད་པའི་ཕྱིར་ཞེས་ཀྱང་བརྗོད་པར་ནུས་པ་མ་ཡིན་ཏེ། དེ་
བཞིན་ཉིད་ནི་རྐྱེན་གྱིས་ཁྱད་པར་དུ་བྱར་མེད་པས་གལ་ཏེ་དེ་ལས་་་་་་
འབྲས་བུ་འབྱུང་ན་ནམ་ཡང་མེད་པ་མ་ཡིན་པར་འགྱུར་བ་དང་།
ཐམས་ཅད་ལ་ཁྱབ་པ་ཉིད་ཀྱིས་ཀུན་ལ་འབྲས་བུ་དེ་དམིགས་པར་་་་་་
ཐལ་བའི་ཕྱིར་རོ། །།དེ་མ་ཐག་པའམ་བདག་པོའི་རྐྱེན་བྱེད་པའི་ཕྱིར་
རོ་ཞེས་ཀྱང་སྨྲ་བར་ནུས་པ་མ་ཡིན་ཏེ། དེ་ལྟ་ན་དབང་པོ་དང་རྣམ་
ཤེས་སྔ་མ་ལ་སོགས་པ་གཞན་གྱིས་མ་ངེས་པར་རིགས་དེ་བཞིན་ཉིད་་
•368·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཁོ་ནར་ངེས་པར་འདོད་པ་དང་འགལ་བ་དང༌། དེ་བཞིན་ཉིད་ཤེས་
རིག་གམ་དབང་པོ་ལ་སོགས་པ་མ་ཡིན་པས་སྒྲུབ་པའི་དེ་མ་ཐག་པ་་་་
དང་བདག་པོའི་རྐྱེན་དུ་འགལ་བའི་ཕྱིར་རོ། །རྐྱེན་བཞི་པོ་གང་གི་སྒོ་
ནས་ཀྱང་སྒྲུབ་པའི་རྟེན་དུ་མི་རུང་ན་ཇི་ལྟར་དེ་ལ་སྒྲུབ་པའིརྟེན་་་་་་
ཞེས་བརྗོད་པར་བྱ། དེ་བས་ན་ཟག་པ་མེད་པའི་ས་བོན་ཁོ་ན་སྒྲུབ་པ་
དེ་དག་གི་རྟེན་དུ་རིགས་པ་ཡིན་ཏེ། དེས་དེ་དག་གི་རྒྱུའི་རྐྱེན་བྱས་
པའི་སྒོ་ནས་འབྱུང་བར་འགྱུར་བའི་ཕྱིར་ཏེ། ཟག་པ་མེད་པའི་ས་བོན་
ལས་གཞན་པ་དེ་དག་གིས་རྒྱུའི་རྐྱེན་མ་བྱས་པའི་ཕྱིར་རོ། །དེ་ལྟར་ན་
འཕགས་པའི་ལམ་གྱི་རིགས་སྤྱིའི་རྣམ་པར་བཞག་པ་བཤད་ཟིན་ཏོ། །
ད་ནི་ཀུན་གཞིའི་རྣམ་པར་ཤེས་པ་ཁས་ལེན་པ་ལ་འཕགས་ལམ་་
དང་པོའི་རྒྱུའི་རྐྱེན་གང་ཡིན་ཞེས་འདྲི་བ་དེ་ཉིད་ཀྱི་ལན་བརྗོད་པར་་
བྱ་སྟེ། དེ་ལ་ཀུན་གཞིའི་རྣམ་པར་ཤེས་པ་ལ་ཐོག་མ་མེད་པ་ནས་རྗེས་
སུ་ཞུགས་པའི་ཟག་པ་མེད་པའི་ས་བོན་ཆོས་ཉིད་ཀྱིས་གནས་པ་དེ་་་་་
ཉིད་ཆོས་ཀྱི་དབྱིངས་ཤིན་ཏུ་རྣམ་པར་དག་པ་རྒྱུ་མཐུན་པའི་ཆོས་་་་་་་
ཐོས་པའི་རྐྱེན་གྱིས་གསོས་ཏེ་གོང་ནས་གོང་དུ་འཕེལ་བར་གྱུར་པས་་་
ཟག་མེད་ཀྱི་ལམ་བསྐྱེད་པ་ལ་ནུས་པ་མཐུ་དང་ལྡན་པར་གྱུར་པའི་་་་་
ཟག་པ་མེད་པའི་ས་བོན་གང་ཡིན་པ་དེ་ཉིད་ཀྱི་རྒྱུའི་རྐྱེན་དང་སྦྱོར་་་་
བའི་ལམ་ཆོས་ཀྱི་མཆོག་གི་བདག་པོའི་རྐྱེན་ལས་ཟག་པ་མེད་པའི་
ལམ་དང་པོ་སྡུག་བསྔལ་ལ་ཆོས་ཤེས་པའི་བཟོད་པ་སྐྱེ་བར་འགྱུར་བ་་
ཡིན་ནོ། །དེ་ལྟར་( ༡༥༡བ)ན་ནུས་པ་མཐུ་ཅན་དུ་གྱུར་པའི་ཟག་པ་
མེད་པའི་ས་བོན་དེས་ཟག་མེད་སྐད་ཅིག་དང་པོ་ནི་བསྐྱེད་པར་བྱེད་་
--•369.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ལ་ལམ་ལ་རྗེས་ཤེས་ཀྱི་བར་གྱི་སྐད་ཅིག་མ་རྣམས་ནི་འཕེན་པར་་་
བྱེད་པ་ཡིན་ཏེ། དཔེར་ན་མདའ་འཕངས་པ་ནམ་མཁའ་ནས་མི་ལྟུང་
བ་བཞིན་ནོ། །དེའི་འོག་ཏུ་སྒོམ་ལམ་ལ་སོགས་པ་འཕགས་ལམ་ཕྱི་མ་
རྣམས་ནི་འཕགས་པའི་ལམ་སྔ་མ་སྔ་མས་ཀུན་གཞི་ལ་བསྒོས་པའི་
ཟག་པ་མེད་པའི་ས་བོན་དག་ལས་འབྱུང་ངོ་ཞེས་ཁོང་དུ་ཆུད་པར་་་་་་
བྱའོ༑ །ཟག་པ་མེད་པའི་ས་བོན་གང་ཡིན་པ་དེ་ཉིད་འཇིག་རྟེན་པའི་
སེམས་ཀྱིས་བསྒོས་པ་མ་ཡིན་ནམ་ཅི་ལྟར་ན་དེ་ཟག་པ་མེད་པའི་ལམ་
གྱི་སྐལ་མཉམ་གྱི་རྒྱུར་འགྱུར་ཞེ་ན། དེའི་བསྒོ་བར་བྱེད་པ་ཐོས་པ་
ཡིད་ལ་བྱེད་པའི་སེམས་དེ་ནི་འཇིག་རྟེན་དང་ཟག་པ་དང་བཅས་པ་་
ཡིན་ཡང་འཇིག་རྟེན་ལས་འདས་པའི་ཡེ་ཤེས་དག་དང་སྐལ་བ་
མཉམ་པ་ཡིན་ཏེ། འདི་ཡང་ཆོས་ཀྱི་དབྱིངས་ལ་དམིགས་ཤིང་དེའི་
རྣམ་པ་མོས་པ་ཡིད་བྱེད་ཀྱི་ཚུལ་གྱིས་ཡིད་ལ་བྱེད་པ་ཡིན་པའི་ཕྱིར་་་་་
རོ༑ །དེ་ཡང་འདི་ལྟར་དེ་བཞིན་གཤེགས་པ་རྣམས་ནི་ཆོས་ཀྱི་དབྱིངས་
ཇི་ལྟ་བ་བཞིན་དུ་ཐུགས་སུ་ཆུད་ནས་དེ་གཞན་གྱིས་རྟོགས་པར་བྱ
བའི་ཕྱིར་ཆོས་སྟོན་པས་སངས་རྒྱས་ཀྱི་གསུང་ནི་ཆོས་ཀྱི་དབྱིངས་་་་་་་
རྟོགས་པའི་རྒྱུ་མཐུན་པའི་འབྲས་བུ་ཡིན་ནོ། །དེའི་ཕྱིར་དེ་བཞིན་
གཤེགས་པའི་གསུང་གི་རྗེས་སུ་འབྲངས་ནས་དེའི་དོན་ལ་ཚུལ་བཞིན
དུ་དཔྱོད་པའི་བློ་གང་ཡིན་པ་དེ་ཡང་ཆོས་ཀྱི་དབྱིངས་རྟོགས་པའི་ཡེ་་
ཤེས་དང་དམིགས་པ་དང་རྣམ་པ་མཚུངས་པ་ཡིན་ཏེ། དཔེར་ན་གྲོང་
ཁྱེར་ཆེན་པོ་འགའ་ཞིག་གི་ཁྱད་པར་ལེགས་པར་མངོན་སུམ་དུ་བྱས་་
ཏེ་ཁོང་དུ་ཆུད་པར་བྱས་པའི་སྐྱེས་བུ་བློ་གསལ་བ་ཞིག་གིས་གྲོང་ཁྱེར་
•370·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེ་སྔར་མ་མཐོང་བའི་སྐྱེས་བུ་འགའ་ཞིག་ལ་དེའི་རྣམ་པ་ལེགས་པས་་
སྨྲས་པ་ན་དེས་ཇི་ལྟར་རྟོགས་པ་དེ་ཁོ་ན་ལྟར་དུ་དེ་དག་གི་བློ་ལ་ཡང་
གྲོང་ཁྱེར་དེའི་རྣམ་པ་འཆར་བ་བཞིན་ནོ། །དེ་བས་ན་ཐོས་པ་ཡིད་ལ་
བྱེད་པའི་སེམས་གང་ཡིན་པ་དེ་ནི་ཟག་པ་མེད་པའི་སེམས་དང
དམིགས་རྣམ་མཚུངས་པ་ཡིན་ལ། དེའི་ཕྱིར་དེས་བཞག་བྱ་བག་
ཆགས་གང་( ༡༥༢ན)ཡིན་པ་དེ་ཡང་ཟག་པ་མེད་པའི་ཡེ་ཤེས་ཀྱི་་་་
སྐལ་བ་མཉམ་པའི་རྒྱུར་འགྱུར་བ་ཡིན་ནོ། །ཟག་པ་མེད་པའི་ས་བོན་
འདི་ཀུན་གཞིའི་རྣམ་པར་ཤེས་པ་ལ་ཆོས་ཉིད་ཀྱིས་གནས་ཞེས་བྱ་བ་་
འདི་གང་ལས་ཤེས་ཞེ་ན་རིགས་པ་ལས་ཏེ་འདི་ལྟར། ཟག་པ་མེད་
པའི་ས་བོན་ཞེས་བྱ་བ་ནི་གཞན་ཅུང་ཟད་ཀྱང་མེད་ཀྱི་དེ་བཞིན་ཉིད་
ཀྱི་རྣམ་པ་ཅན་གྱི་བློ་བསྐྱེད་པའི་ནུས་པ་ལ་བྱའོ། །ནུས་པ་དེ་ཉིད་ཀུན་
གཞི་ལ་ཆོས་ཉིད་ཀྱིས་གནས་ཞེས་པ་ཡང་རིགས་ལྡན་གྱི་སྐྱེས་བུའི་
ཀུན་གཞིའི་རྣམ་པར་ཤེས་པ་དེ་ཉིད་རང་གི་རྒྱུ་ལས་དེ་བཞིན་ཉིད་ལ་
དམིགས་པའི་བློ་བསྐྱེད་པའི་ནུས་ལྡན་དུ་སྐྱེད་པ་ཞེས་བྱ་བ་ཡིན་ནོ། །
འདི་ནི་རིགས་པས་འགྲུབ་པ་ཡིན་ཏེ་འདི་ལྟར། གལ་ཏེ་རིགས་ལྡན་གྱི་
སྐྱེས་བུའི་ཀུན་གཞིའི་རྣམ་པར་ཤེས་པ་འདི་རང་གི་རྒྱུ་ལས་དེ་བཞིན་་
ཉིད་ལ་དམིགས་པའི་བློ་བསྐྱེད་པའི་ནུས་པ་དང་ལྡན་པར་མ་སྐྱེས་ན་་
དེའི་ཚེ་འདི་ཐོས་པ་ཡིད་ལ་བྱེད་པ་ལ་སོགས་པའི་རྐྱེན་དང་ཕྲད་ཀྱང་
བློ་དེའི་ནུས་ལྡན་དུ་སྐྱེས་པར་མི་རིགས་ཏེ། རང་གི་རྒྱུ་ལས་བློ་དེ་
བསྐྱེད་པའི་ནུས་པ་མེད་པས་རང་བཞིན་དུ་སྐྱེས་པའི་ཕྱིར་དཔེར་ན་་་
རིགས་ཆད་ཀྱི་ཀུན་གཞི་བཞིན། དེ་ལྟ་ན་འདི་རིགས་ཆད་པ་ཞེས་བྱ་
·371·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བར་འགྱུར་གྱི་རིགས་དང་ལྡན་པ་མ་ཡིན་ནོ། །གང་གི་ཚེ་ཐོས་པ་ཡིད་
ལ་བྱེད་པ་ལ་སོགས་པའི་རྐྱེན་དང་ཕྲད་པས་དེ་བཞིན་ཉིད་ལ་
དམིགས་པའི་བློ་བསྐྱེད་པའི་ནུས་ལྡན་དུ་འགྱུར་བ་དེའི་ཚེ། འདི་སྔར་
ནས་བློ་དེ་བསྐྱེད་རུང་གི་ནུས་པ་དང་ལྡན་པར་ཤེས་པ་ཡིན་ཏེ།
དཔེར་ན་ཆུ་ལུད་སོགས་ཀྱི་རྐྱེན་དང་ཕྲད་པས་ས་བོན་ལས་མྱུ་གུ
འབྱུང་བར་རྟོགས་པ་ན་ས་བོན་དེ་ཉིད་སྡུར་ནས་མྱུ་གུའི་རྒྱུར་གནས་་
པར་ཤེས་པ་བཞིན་ནོ། །དེ་བས་ན་ཀུན་གཞིའི་རྣམ་པར་ཤེས་པ་དེ་
ཉིད་གདོད་མ་ནས་དེ་བཞིན་ཉིད་ལ་དམིགས་པའི་བློ་བསྐྱེད་རུང་གི་་་
ངོ་བོར་གནས་པ་གང་གི་ཚེ་ཐོས་པའི་རྐྱེན་དང་ཕྲད་པས་ནུས་པ་ཕུལ་
དུ་བྱུང་བ་དང་ལྡན་པར་སྐྱེས་པ་དེའི་ཚེ་ཐོས་པའི་བག་ཆགས་བསྒོས་་
པ་ཞེས་( ༡༥༢བ)བྱ་བའི་ཐ་སྙད་ཐོབ་པ་ཡིན་ནོ། །རིགས་ཆད་ཀྱི་
ཀུན་གཞིའི་རྣམ་པར་ཤེས་པ་གང་ཡིན་པ་དེ་ནི་གདོད་མ་ནས་དེ་
བཞིན་ཉིད་ལ་དམིགས་པའི་བློ་བསྐྱེད་དུ་མི་རུང་བའི་ངོ་བོར་གནས་་་
པ་ཉིད་ཀྱིས་གང་གི་ཚེ་ཐོས་པའི་རྐྱེན་དང་ཕྲད་པ་དེའི་ཚེ་ཡང་བློ་དེ་་་
བསྐྱེད་པའི་ནུས་པ་དང་ལྡན་པར་མི་སྐྱེ་བས་དེའི་ཕྱིར་དེ་ནི་རིགས་་་་་
ཆད་པ་ཞེས་བྱ་བའི་གྲངས་སུ་འགྲོ་བ་ཡིན་ནོ། །ཐོས་པའི་བག་ཆགས་
ཞེས་བྱ་བ་གང་ཡིན་པ་དེ་ཉིད་ཀུན་གཞིའི་རྣམ་ཤེས་ཀྱི་ངོ་བོ་ཉིད་་་་་་
ཡིན་ནམ་འོན་ཏེ་མ་ཡིན། ཕྱོགས་དང་པོ་ལྟར་ན་ཀུན་གཞིའི་རྣམ་པར་
ཤེས་པའི་གཉེན་པོའི་ས་བོན་དུ་ཇི་ལྟར་རུང་། རང་ཉིད་ཀྱིས་རང་ལ་
གནོད་པར་བྱེད་པའི་གཉེན་པོ་བསྐྱེད་པ་ནི་འགའ་ཡང་མཐོང་བ་་་་་་་
མེད་དོ། །གཉིས་པ་ལྟར་ན་ཡང་དེ་ཉིད་ཀུན་གཞི་ལ་གནས་སོ་ཞེས་བྱ་
•372.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བ་འདི་ཇི་ལྟར་ཡིན་ཞེ་ན། ཕྱོགས་དང་པོ་ནི་ཁས་མི་ལེན་ཏེ། འདི་ནི་
འཇིག་རྟེན་ལས་འདས་པའི་ལམ་གྱི་རྒྱུ་ཡིན་པ་ཉིད་ཀྱིས་ཀུན་གཞིའི་་་
རྣམ་པར་ཤེས་པའི་གཉེན་པོ་ཕྱོགས་ཀྱིས་བསྡུས་པའི་ཕྱིར་རོ། །གཉེན་
པོའི་ཕྱོགས་གང་ཡིན་པ་དེ་ཡང་མི་མཐུན་པའི་ཕྱོགས་ཀྱི་རང་བཞིན་་་
ཡིན་ནོ་ཞེས་བརྗོད་པར་ནུས་པ་མ་ཡིན་ནོ། །དེ་ལྟ་ན་ཡང་འདི་ནི་ཀུན་
གཞིའི་རྣམ་པར་ཤེས་པ་ལ་གནས་སོ་ཞེས་བྱ་བར་མི་འགལ་ཏེ། དཔེར་
ན་ཆུ་དང་འོ་མ་རང་བཞིན་གཅིག་མ་ཡིན་ཡང་སྣོད་གཅིག་དུ་འདྲེས་་
ཏེ་གནས་པ་བཞིན་ནོ། །གལ་ཏེ་འདི་དག་ཆུ་དང་འོ་མ་ལྟར་འདྲེས་ཏེ་
གནས་པ་ཡིན་ན་དེའི་ཚེ་འཇིག་རྟེན་ལས་འདས་པའི་ལམ་སྐྱེས་པའི་་་
ཚེ་ཀུན་གཞིའི་རྣམ་པར་ཤེས་པ་ནི་འགྲིབ་ལ་ཟག་པ་མེད་པའི་ས་བོན་
ནི་འཕེལ་བར་འགྱུར་རོ། །ཞེས་པ་འདི་ཇི་ལྟར་དུ་རུང་ཞེ་ན། འདི་ནི་
ཆོས་ཉིད་ཡིན་ཏེ། དཔེར་ན་ངང་པས་ཆུ་ལས་འོ་མ་གང་ཡིན་པ་དག་
ནི་འཐུང་བར་བྱེད་ཀྱི་ཆུ་ནི་མ་ཡིན་པ་དང་། འཇིག་རྟེན་པའི་ལམ་
གྱིས་འདོད་པ་ལས་འདོད་ཆགས་དང་བྲལ་བ་དེའི་ཚེ་ཀུན་གཞིའི
རྣམ་པར་ཤེས་པ་ལ་འདྲེས་ཏེ་གནས་པའི་མཉམ་པར་མ་བཞག་པ་
དང་མཉམ་པར་བཞག་པའི་ས་བོན་གོ་རིམ་བཞིན་དུ་ཉམས་པ་དང་་་
འཕེལ་བར་འགྱུར་བ་ལྟར་འདིར་ཡང་ཚུལ་དེ་ཁོ་ན་ལྟར་ཡིན་པས་་་་་་
ཉེས་པ་མེད་དོ། །( ༡༥༣ན)འཇིག་རྟེན་ལས་འདས་པའི་རྣམ་པར་
བྱང་བ་མི་རུང་བ་བཤད་ཟིན་ཏོ། །དེ་དག་ཐམས་ཅད་ནི་ལྡན་པའི་
རིགས་པ་ཡིན་ནོ། །འདི་ལ་བྲལ་བའི་རིགས་པ་ཡང་ཡོད་དོ། །ཇི་སྐད་
དུ༑བྱང་ཆུབ་སེམས་དཔལ་བཟང་པོའི་སེམས། །རྣམ་པར་ཤེས་པ་ལྡན་
·373.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་ཡང་། །དེ་ལས་གཞན་པ་གསལ་བ་ལ། །སེམས་ནི་ཇི་ལྟར་འགྱུར་
བར་བྱེད། །གཉེན་པོ་གྱུར་པ་ཡིན་ཞེས་བྱར། །སྤངས་པ་མིན་ཕྱིར་མི་
རུང་ངོ་། །དེ་ནི་སྤངས་པ་ཡིན་ན་ཡང་། །རྒྱུ་འབྲས་ཐ་དད་མེད་པར་
འགྱུར༑ །གལ་ཏེ་ས་བོན་བྲལ་བའམ། །དངོས་པོར་མེད་པར་འགྱུར་
འདོད་ན། །དེ་མེད་པས་ན་གཉིས་མེད་དེ། །འགྱུར་བར་རུང་བ་མ་ཡིན་
ནོ༑།ཞེས་གང་གསུངས་པ་ཡིན་ནོ།།དེ་ལ་དོན་ནི་འདི་ཡིན་ཏེ། གལ་ཏེ་
ཀུན་གཞིའི་རྣམ་པར་ཤེས་པ་མེད་ན་འཇིག་རྟེན་ལས་འདས་པའི་་་་་་་་
ལམ་གྱིས་སེམས་ཀྱི་རྒྱུན་གནས་འགྱུར་བར་བྱེད་དོ་ཞེས་བྱ་བ་འདི་མི་་
རུང་ངོ་། །ཅི་ལྟར་མི་རུང་ཞེ་ན་འདི་ལྟར། གང་གི་ཚེ་འཇིག་རྟེན་ལས་
འདས་པའི་ལམ་སྐྱེས་པ་དེའི་ཚེ་དབང་པོའི་རྣམ་པར་ཤེས་པ་རྣམས་་་
ནི་ཡོད་པ་མ་ཡིན་ཏེ་དེ་དག་ནི་ངོ་བོ་ཉིད་ཀྱིས་རྣམ་པར་གཡེང་བའི་་་
རང་བཞིན་ཡིན་པས་ཏིང་ངེ་འཛིན་དང་ཤིན་ཏུ་འགལ་བའི་ཕྱིར་རོ། །
སེམས་གང་ལ་ཉོན་མོངས་པའི་གནས་ངན་ལེན་སྤངས་པས་གནས་་་་
འགྱུར་པ་ཞེས་བརྗོད་པའི་སེམས་དེ་དག་ལས་གཞན་པ་ཡང་བྱང
ཆུབ་སེམས་དཔའ་འཇིག་རྟེན་ལས་འདས་པའི་ལམ་ལ་མཉམ་པར
བཞག་པའི་ཚེ་མ་དམིགས་ན་སེམས་གང་ཞིག་གནས་གྱུར་པ་ཡིན་ནོ། །
ཅི་སྟེ་གཉེན་པོ་འཇིག་རྟེན་ལས་འདས་པའི་ལམ་དེ་ཉིད་གནས་གྱུར་་་
བ་ཡིན་ནོ་ཞེ་ན། སྔར་ཉོན་མོངས་པའི་གནས་ངན་ལེན་དང་བཅས་པ་
དེ་ཉིད་ལམ་གྱིས་གནས་ངན་ལེན་གྱི་ས་བོན་མེད་པར་བྱས་པ་ལ་་་་་་་
གནས་གྱུར་པ་ཞེས་བརྗོད་པ་མ་ཡིན་ནམ། གཉེན་པོ་ནི་ངོ་བོ་ཉིད་
ཀྱིས་རྣམ་པར་གྲོལ་བའི་ཕྱིར་འདི་ལ་སྤང་བྱའི་གནས་ངན་ལེན་མེད་་་་
·374·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལ༑ དེའི་ཕྱིར་གནས་ངན་ལེན་སྤངས་པ་མ་ཡིན་ན་ཅི་ལྟར་གནས་གྱུར་
པ་ཞེས་བརྗོད། ཅི་སྟེ་འདི་གནས་ངན་ལེན་སྤངས་པ་ཡིན་ན་ཡང་རྒྱུ་
དང་འབྲས་བུ་ཐ་དད་མེད་པར་འགྱུར་ཏེ་གཉེན་པོ་དེ་ཉིད་གནས་་་་་་
ངན་ལེན་སྤངས་( ༡༥༣བ)པའི་རྒྱུ་ཡང་ཡིན་ལ་སྤངས་པའི་རང་
བཞིན་ཡང་ཡིན་པའི་ཕྱིར་རོ། །རྒྱུ་དང་འབྲས་བུ་ཐ་དད་མེད་པ་ནི་
འགའ་ཡང་མཐོང་བ་མེད་དེ་རང་གིས་བྱེད་པ་འཇུག་པ་འགལ་བའི་་་
ཕྱིར་རོ། །གལ་ཏེ་འཇིག་རྟེན་ལས་འདས་པའི་ལམ་ལ་མཉམ་པར་
བཞག་པ་ནི་དེའི་ཚེ་ཀུན་ནས་ཉོན་མོངས་པའི་ས་བོན་དང་བྲལ་་་་་་་་
བའམ་ས་བོན་དེ་དག་དངོས་པོ་མེད་པར་གྱུར་པ་ཉིད་གནས་གྱུར་པ་་
ཡིན་ནོ་སྙམ་ན་དེ་ཡང་རིགས་པ་མ་ཡིན་ཏེ། གལ་ཏེ་དེའི་ཚེ་ཀུན་ནས་
ཉོན་མོངས་པའི་ས་བོན་ཡོད་ན་དེ་དང་བྲལ་བའམ། དེ་དངོས་པོ་མེད་
པར་གྱུར་པར་རིགས་ན་ཡང་གང་གི་ཚེ་གཉེན་པོ་མངོན་དུ་གྱུར་པ་་་་་
དེའི་ཚེ་ས་བོན་གྱི་གནས་མེད་པས་ས་བོན་ཡང་མེད་ལ། དེའི་ཕྱིར་ས་
བོན་དང་བྲལ་བའམ་ས་བོན་དངོས་པོ་མེད་པར་འགྱུར་རོ་ཞེས་བྱ་བ་་
རིགས་པ་མ་ཡིན་ཏེ། དགག་བྱ་མེད་པ་ལ་དགག་པའི་ཐ་སྙད་འཇུག་
པ་མི་རིགས་པའི་ཕྱིར་རོ། །དཔེར་ན་བོང་བུའི་རྭ་བཅད་དུ་མེད་པ་
བཞིན་ནོ། །དེ་དག་གིས་བསྟན་བཅོས་ལ་གྲགས་པའི་རིགས་པ་བཤད་
ཟིན་ཏོ། །བསྟན་བཅོས་དང་འཇིག་རྟེན་གཉིས་ཀ་ལ་གྲགས་པའི་
རིགས་པའི་དབང་དུ་བྱས་ནས་རྣམ་པར་གཏན་ལ་དབབ་པ་བསྡུ་བ་་་
ལས༑ ལེན་པ་དང་པོ་གསལ་བ་དང་། །ས་བོན་ལས་དང་ལུས་ཚོར་
དང་༑ །སེམས་མེད་རྟོག་པར་འཇུག་པ་དང༌། །དེ་བཞིན་འཆི་འཕོ་མི་
•375.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རུང་འགྱུར། །ཞེས་གསུངས་ཏེ། དེ་ལ་འདིའི་མདོར་བསྡུས་པའི་དོན་ནི་
འདི་ཡིན་ཏེ། གལ་ཏེ་ཀུན་གཞིའི་རྣམ་པར་ཤེས་པ་མེད་ན་ལུས་ལེན་
པ་མི་སྲིད་པ་དང་། གསལ་བར་འཇུག་པ་མི་སྲིད་པ་དང་། དང་པོར་
འཇུག་པ་མི་སྲིད་པ་དང་། ས་བོན་མི་སྲིད་པ་དང་། ལས་མི་སྲིད་པ་
དང་༑ ལུས་ཀྱི་ཚོར་བ་མི་སྲིད་པ་དང༌། སེམས་མེད་པའི་སྙོམས་པར་
འཇུག་པ་མི་སྲིད་པ་དང་། རྣམ་པར་ཤེས་པ་འཆི་འཕོ་བ་མི་སྲིད་པ་ལ་
སོགས་པའི་ཉེས་པར་འགྱུར་ན་དེ་ཡང་མི་རུང་བས་དེའི་ཕྱིར་ཀུན
གཞིའི་རྣམ་པར་ཤེས་པ་ཡོད་པར་ཁོང་དུ་ཆུད་པར་བྱའོ། །དེ་ལ་ལུས་
ལེན་པ་མི་རུང་བ་དང་ས་བོན་མི་རུང་བ་དང་འཆི་འཕོ་བ་མི་རུང་བ་་
གསུམ་ནི་སྔར་རྒྱས་པར་བཤད་ཟིན་པའི་ཕྱིར་ཡང་མི་སྤྲོའོ། །གལ་ཏེ་
(༡༥༤ན) ཀུན་གཞིའི་རྣམ་པར་ཤེས་པ་ཡོད་ན་དེའི་ཕྱིར་རེས་་་་
འགའ་འཇུག་ཤེས་དག་ཀྱང་འབྱུང་བས་སེམས་གཉིས་ཅིག་ཅར
འབྱུང་བར་འགྱུར་རོ་ཞེ་ན།། དེ་ནི་ཉེས་པ་མེད་པ་ལ་ཉེས་པར་སེམས་
ཏེ༑ གང་གི་ཚེ་ཡུལ་ལྔ་ཅིག་ཅར་ཉེ་བར་ཡོད་ཅིང་དབང་པོ་ལྔ་ཡང་
མཉམ་པར་ཡོད་ལ་ཡིད་ལ་ཡང་ཡུལ་ཀུན་ལ་མཚུངས་པར་གནས་པ་་་
དེའི་ཚེ་སེམས་གཉིས་ཅིག་ཅར་མི་འབྱུང་ན་གང་ཡང་རུང་བ་ཞིག་
དང་པོར་སྐྱེ་བར་རིགས་ན། དེ་ཡང་མ་ཡིན་ཏེ། ཐམས་ཅད་ཀྱི་ཡུལ་
དང་དབང་པོ་དང་ཡིད་ལ་བྱེད་པ་རྣམས་ནུས་པ་མཐུ་ཅན་དུ་ཉེ་བར་
གནས་པ་ལ་བྱེ་བྲག་མེད་པའི་ཕྱིར་དང་། རྒྱུ་ཅིག་ཅར་ཉེ་བ་ལ་འབྲས་
བུ་རིམ་གྱིས་འབྱུང་བ་མི་འཐད་པའི་ཕྱིར་རོ། །གལ་ཏེ་རྣམ་པར་ཤེས་
པ་གཉིས་ཅིག་ཅར་མི་འབྱུང་ན་ཡུལ་གསལ་བར་འཛིན་པའི་ཡིད་ཀྱི་་་
•376.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམ་པར་ཤེས་པ་མི་སྲིད་པར་འགྱུར་ཏེ་འདི་ལྟར། ཡིད་ཀྱི་རྣམ་པར་
ཤེས་པའི་ཡུལ་ནི་བཞི་སྟེ་དུས་གསུམ་དང་འདུས་མ་བྱས་སོ། །དེ་ལ་
འདས་པ་དང་མ་འོངས་པ་དང་འདུས་མ་བྱས་ལ་ཉེ་བར་རྟོག་པའི་
ཡིད་ཀྱི་རྣམ་པར་ཤེས་པ་ནི་ཡུལ་དངོས་པོར་མེད་པའི་ཕྱིར་གསལ་་
བར་འཛིན་པ་རུང་བ་མ་ཡིན་ནོ། །དུ་བ་ལ་སོགས་པའི་རྟགས་ལ་
བརྟེན་ནས་ད་ལྟར་གྱི་ཡུལ་ལ་རྟོགས་པ་གང་ཡིན་པ་དེ་ཡང་ཡུལ་ལྐོག་
ཏུ་འགྱུར་བ་ཡིན་པའི་ཕྱིར་རོ། །གལ་ཏེ་དབང་པོའི་རྣམ་པར་ཤེས་པ་
རྣམས་དང་ཡུལ་གཅིག་ལ་ལྷན་ཅིག་ཏུ་འཇུག་པའི་ཡིད་ཀྱི་ཤེས་པ་་་་་་
འགའ་ཞིག་ཡོད་ན་དེའི་ཚེ་མངོན་དུ་གྱུར་པའི་ཡུལ་ལ་ཉེ་བར་སྤྱོད་པ་
ཉིད་ཀྱིས་གསལ་བ་འཛིན་པ་རིགས་ན་སེམས་གཉིས་ཅིག་ཅར་མི་་་་་་་
འབྱུང་ན་དབང་པོའི་ཤེས་པ་དང་ལྷན་ཅིག་འབྱུང་བའི་ཡིད་ཀྱི་ཤེས་་་
པ་མི་སྲིད་པས་དེའི་ཕྱིར་ཡུལ་གསལ་བར་འཛིན་པའི་ཡིད་ཀྱི་རྣམ་
པར་ཤེས་པ་མི་རུང་བ་ཡིན་ནོ། །གཞན་ཡང་རྣམ་ཤེས་དུ་མ་ཅིག་ཅར་
མི་འབྱུང་ན་ལས་བཞིའི་རྣམ་པར་རིགས་པ་༤ཅིག་ཅར་འབྱུང་བ་མི་་་
སྲིད་( ༡༥༤བ)པར་འགྱུར་རོ། །དེ་ལ་ལས་ནི་བཞི་སྟེ་སྣོད་ཀྱི་རྣམ་
པར་རིག་པ་དང་གནས་ཀྱི་རྣམ་པར་རིག་པ་དང་བདག་གོ་སྙམ་པའི་་
རྣམ་པར་རིག་པ་དང་ཡུལ་གྱི་རྣམ་པར་རིག་པའོ། །དང་པོ་ནི་རང་གི་
ཁང་ཁྱིམ་སོགས་སུ་སྣང་བའོ། །གཉིས་པ་ནི་མིག་ལ་སོགས་པ་དབང་
པོ་གཟུགས་ཅན་སྣང་བ་སྟེ་དེ་དག་ནི་ཀུན་གཞིའི་རྣམ་པར་ཤེས་པའོ།།
གསུམ་པ་ནི་ཉོན་མོངས་པ་ཅན་གྱི་ཡིད་དོ། །བཞི་པ་ནི་དབང་པོའི་
)རིག་པ་མིན་ནམ་སྙམ།
•·377·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པར་ཤེས་པའོ། །རྣམ་པར་རིག་པ་བཞི་པོ་འདི་དག་ནི་སྐད་ཅིག་
མ་གཅིག་ལ་ཅིག་ཅར་འབྱུང་བར་དམིགས་ཏེ་འདི་ལྟར། རྣམ་རིག་
བཞི་པ་འདི་དག་ལས་གང་ཡང་རུང་བ་ཞིག་མེད་ན་ཡང་ལུས་ཅན་གྱི་
བྱ་བ་འགྲོ་བ་དང་འཆག་པ་ལ་སོགས་པ་འགྲུབ་མི་སྲིད་པའི་ཕྱིར་རོ། །
གལ་ཏེ་སྣོད་ཀྱི་རྣམ་པར་རིག་པ་མེད་ན་གང་ལ་འགྲོ་བའི་ལམ་དང་་་་་
སྲང་ལ་སོགས་པར་སྣང་བ་མེད་པར་འགྱུར་རོ། གནས་ཀྱི་རྣམ་པར་
རིག་པ་མེད་ན་གང་གིས་འགྲོ་བའི་རྐང་པ་འདེགས་པ་དང་འཇོག་པ་་
ལ་སོགས་པའི་སྣང་བ་མེད་པར་འགྱུར་རོ། །ངའོ་སྙམ་པའི་རྣམ་རིག་
མེད་ན་འགྲོ་བ་པོ་གང་ཡིན་པ་དེའི་སྣང་བ་མེད་པར་འགྱུར་རོ། །ཡུལ་
གྱི་རྣམ་པར་རིག་པ་མེད་ན་འགྲོ་བའི་བྱ་བ་གང་ཡིན་པ་དེ་ཉིད་ཀྱི་་
རྣམ་པར་རིག་པ་མེད་པར་འགྱུར་རོ། །རྣམ་པར་རིག་པ་བཞི་པོ་འདི་
དག་ལས་གང་ཡང་རུང་བ་ཞིག་མེད་ན་ཡང་འགྲོ་བའི་བྱ་བ་རྫོགས་པ་
མ་ཡིན་ཏེ་འགྲོ་བ་པོར་སྣང་བ་མེད་ན་བྱེད་པ་པོ་མེད་པའི་ཕྱིར་འགྲོ་་་
བའི་བྱ་བ་རྫོགས་པར་མི་རུང་ངོ་། །དེ་བཞིན་དུ་གང་ལ་འགྲོ་བའི་ལས་
དང་༑གང་གིས་འགྲོ་བའི་བྱེད་པ་དང་། འགྲོ་བའི་ངོ་བོ་གང་ཡིན་པའི་
བྱ་བ་རྣམས་ཀྱི་སྣང་བ་མེད་པར་ཡང་དེ་དང་དེ་རྣམས་ཡོད་པ་མ་་
ཡིན་པས་དེའི་ཕྱིར་འགྲོ་བའི་བྱ་བ་རྫོགས་པ་མི་འཐད་དོ། །ལས་འདི་
དག་ཤིན་ཏུ་ཐ་དད་པའི་ཕྱིར་རྣམ་པར་ཤེས་པ་ཅིག་ལ་སྣང་བར་ཡང་
རུང་བ་མ་ཡིན་ནོ། །གཞན་ཡང་ཀུན་གཞིའི་རྣམ་པར་ཤེས་པ་མེད་ན་
ཡིད་ཀྱི་རྣམ་པར་ཤེས་པ་ཚུལ་བཞིན་ནམ་ཚུལ་བཞིན་མ་ཡིན་པ་ལ་་་་་
སོགས་པ་ཡུལ་གཞན་ལ་( ༡༥༥ན)རྣམ་པར་རྟོག་པའི་ཚེ་ལུས་ཀྱི་་་་་
•378.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཚོར་བ་བདེ་བའམ་སྡུག་བསྔལ་ལ་སོགས་པ་རྣམ་པ་སྣ་ཚོགས་མི་་་་་་
འབྱུང་བར་འགྱུར་ཏེ། ཡིད་ཀྱི་རྣམ་པར་ཤེས་པ་ཡུལ་གཞན་ལ་རྣམ་པ་
གཡེངས་པའི་ཕྱིར་དང་། ཚོར་བ་དེ་དག་འབྱུང་བའི་གནས་སུ་གྱུར་
པའི་ཤེས་པ་གཞན་མེད་པའི་ཕྱིར་རོ། །འདོད་པར་རིགས་པ་ཡང་མ་
ཡིན་ཏེ། མཛེ་ཅན་ལ་སོགས་པ་དག་ལ་ཡིད་ཡུལ་གཞན་ལ་རྣམ་པར་
གཡེངས་པའི་གནས་སྐབས་ན་ཡང་ལུས་ཀྱི་ཚོར་བ་རྣམ་པ་སྣ་ཚོགས་་་
འབྱུང་བར་དམིགས་པའི་ཕྱིར་རོ། །གཞན་ཡང་ཀུན་གཞིའི་རྣམ་པར་
ཤེས་པ་མེད་ན་སེམས་མེད་པའི་སྙོམས་པར་འཇུག་པ་ཡང་མི་རུང་སྟེ་་
འདི་ལྟར། འདུ་ཤེས་མེད་པའམ་འགོག་པ་ལ་སྙོམས་པར་ཞུགས་པའི་
ཚེ་རྣམ་པར་ཤེས་པ་ལུས་དང་བྲལ་བ་ཁོ་ནར་འགྱུར་ཏེ་འཇུག་པའི་
རྣམ་པར་ཤེས་པ་མེད་པའི་ཕྱིར་དང༌། དེ་ལས་གཞན་པའི་རྣམ་པར་
ཤེས་པ་ཁས་མི་ལེན་པའི་ཕྱིར། དེའི་ཚེ་རྣམ་པར་ཤེས་པ་དང་བྲལ་བ་
ནི་ཤི་བ་ཁོ་ནར་འགྱུར་ན་དེ་ཡང་རིགས་པ་མ་ཡིན་ཏེ། བཅོམ་ལྡན་
འདས་ཀྱི་ཇི་སྐད་དུ། དེའི་རྣམ་པར་ཤེས་པ་ནི་ལུས་དང་བྲལ་བ་མ་
ཡིན་ནོ། །ཞེས་གསུངས་པའི་ཕྱིར་རོ། །དེ་ལྟར་ན་ཀུན་གཞིའི་རྣམ་པར་
ཤེས་པ་སྒྲུབ་པར་བྱེད་པའི་ལུང་དང་རིགས་པ་བཤད་ཟིན་ཏོ།
ད་ནི་དེའི་དབྱེ་བ་རབ་ཏུ་བརྗོད་པར་བྱ་སྟེ། དེ་ཡང་མདོར་རྣམ་
པར་གསུམ་དུ་དབྱེ་བ་དང་བཞིར་དབྱེ་བའོ། །དང་པོ་ནི་བག་ཆགས་
གསུམ་གྱི་བྱེ་བྲག་གིས་རྣམ་པ་གསུམ་སྟེ་འདི་ལྟར། མངོན་པར་བརྗོད་
པའི་བག་ཆགས་དང་། སྲིད་པ་ཡན་ལག་གི་བག་ཆགས་དང་། བདག་
ཏུ་ལྟ་བའི་བག་ཆགས་སོ། །དང་པོ་ནི་སྤྲོས་པའི་བག་ཆགས་ཞེས་ཀྱང་
·379.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱ་སྟེ། གང་ལས་ཆོས་དང་གང་ཟག་གི་ཐ་སྙད་དང་མངོན་པར་བརྗོད་
པ་སྣ་ཚོགས་འབྱུང་བའི་ས་བོན་ནོ། །གཉིས་པ་ནི་ལས་ཀྱི་བག་ཆགས་
ཞེས་ཀྱང་བྱ་སྟེ་གང་ལས་བདེ་འགྲོའི་སྐྱེ་བ་རྣམ་པ་སྣ་ཚོགས་འབྱུང་བ་
གང་ཡིན་པའོ། །གསུམ་པ་ནི་གང་ལས་ང་དང་ངར་འཛིན་པ་འབྱུང་
བའི་ས་བོན་ནོ། །རྣམ་པ་(༡༥༥བ)བཞིར་དབྱེ་བ་ནི། འཕེན་པས་
རབ་ཏུ་དབྱེ་བ་དང་། རྣམ་པར་སྨིན་པས་རབ་ཏུ་དབྱེ་བ་དང་། རྒྱུ་
ཉིད་ཀྱིས་རབ་ཏུ་དབྱེ་བ་དང༌། མཚན་ཉིད་ཀྱིས་རབ་ཏུ་དབྱེ་བའོ། །
དང་པོ་ནི་རྣམ་པར་སྨིན་པའི་བག་ཆགས་གསར་དུ་བསྒོས་པ་སྟེ་དེ་
མེད་དུ་ཟིན་ན་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་དང་ལེན་པའི་
རྐྱེན་གྱིས་སྲིད་པ་མི་རུང་སྟེ། རྒྱུ་མཚན་སྔར་ལས་ཀྱི་ཀུན་ནས་ཉོན་
མོངས་མི་རུང་བར་བཤད་པ་བཞིན་ནོ། །གཉིས་པ་ནི་སྲིད་པའི་རྐྱེན་
གྱིས་སྐྱེ་གནས་སུ་ཉིང་མཚམས་སྦྱར་ཟིན་པའི་རྣམ་པར་སྨིན་པ་གང་་་་
ཡིན་པ་སྟེ་དེ་མེད་དུ་ཟིན་ན་ས་བོན་མེད་པས་ཡང་འབྱུང་བའི་ཆོས་་་་་
རྣམས་སྐྱེ་བར་མི་རུང་ངོ་། །གསུམ་པ་ནི་དེ་ཉིད་ལས་ཡིད་ཀྱིས་བདག་
ཏུ་འཛིན་པའི་རྒྱུ་ཉིད་དོ། །དེ་མེད་དུ་ཟིན་ན་ཡིད་ཀྱིས་བདག་ཏུ་
འཛིན་པའི་དམིགས་པ་མི་རུང་ངོ་། །མཚན་ཉིད་ཀྱིས་རབ་ཏུ་དབྱེ་བ
ནི་ཐུན་མོང་གི་མཚན་ཉིད་དང་། ཐུན་མོང་མ་ཡིན་པའི་མཚན་ཉིད་
དང༑ ཚོར་བ་མེད་པར་འབྱུང་བའི་མཚན་ཉིད་དང་། ཚོར་བ་དང་
བཅས་པར་འབྱུང་བའི་མཚན་ཉིད་དོ། །དང་པོ་ནི་སྣོད་ཀྱི་འཇིག་རྟེན་
གྱི་ས་བོན་གང་ཡིན་པ་སྟེ། དེ་ནི་སྐྱེ་བོ་ཀུན་གྱིས་ཐུན་མོང་དུ་ལོངས་
སྤྱོད་པའི་ཕྱིར་རོ། །གཉིས་པ་ནི་ནང་གི་སྐྱེ་མཆེད་རྣམས་ཀྱི་ས་བོན་ཏེ་
•380.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེ་ནི་སོ་སོ་རང་གི་རྒྱུད་ཀྱིས་བསྡུས་པས་གཞན་དང་ཐུན་མོང་མ་ཡིན་
པའི་ཕྱིར་རོ། །སྣོད་ཀྱི་འཇིག་རྟེན་ནི་སེམས་ཀྱིས་མ་ཟིན་པས་དེ་གང་
ལས་འབྱུང་བའི་ས་བོན་ནི་ཚོར་བ་མེད་པར་འབྱུང་བའི་ས་བོན་ཡིན་་
ནོ༑ །ནང་གི་སྐྱེ་མཆེད་རྣམས་ནི་སེམས་ཀྱིས་ཟིན་པ་ཉིད་ཀྱིས་དེ་དག་
གི་ས་བོན་ནི་ཚོར་བ་དང་བཅས་པར་འབྱུང་བའི་ས་བོན་ཡིན་ནོ། །དེ་
ལ་ཐུན་མོང་མ་ཡིན་པའི་ས་བོན་གང་ཡིན་པ་ནི་གཉེན་པོ་འཇིག་རྟེན་
ལས་འདས་པའི་ལམ་སྐྱེས་པ་ན་ལྡོག་པར་འགྱུར་རོ། །ཐུན་མོང་གི་ས་
བོན་གང་ཡིན་པ་དེ་ནི་སྤོང་བ་མ་ཡིན་ཏེ་གཞན་གྱི་རྣམ་པར་རྟོག་
པས་ཡོངས་སུ་ཟིན་པས་སྤངས་པར་མི་ནུས་པའི་ཕྱིར། དེའི་ཕྱིར་དེ་ནི་
གཉེན་པོས་སྤང་བར་དཀའ་ཞིང་ཡོངས་སུ་ཤེས་པར་བྱ་བ་དཀའ་བ་་་
( ༡༥༦ན)ཡིན་ནོ། །འོན་ཀྱང་སེམས་ལ་དབང་ཐོབ་པའི་རྣལ་འབྱོར་
བ་དག་ལ་ཕྱི་རོལ་སྣོད་ཀྱི་སྣང་བ་མ་འགག་ཀྱང་དེ་དག་ལ་མཐོང་བ་་་་
རྣམ་པར་དག་པར་འགྱུར་ཏེ། ཕྱི་རོལ་གྱི་སྣོད་རྣམས་སེམས་ལ་དབང་
ཐོབ་པ་རྣམས་ཀྱིས་གསེར་དངུལ་དང་ནམ་མཁའ་ལ་སོགས་པ་ཇི་་་་་་་
ལྟར་མོས་པ་བྱས་པ་དེ་ལྟར་དུ་འགྱུར་བའི་ཕྱིར་རོ། །དིའི་ཕྱིར་གང་
དག་བྱིས་པའི་སྐྱེ་བོ་རྣམས་ལ་ཚེར་མ་དང་སྡོང་དུམ་ལ་སོགས་པར་་་་་་
སྣང་བ་གང་ཡིན་པའི་སྣོད་འདི་དག་སངས་རྒྱས་རྣམས་ལ་བཻཌཱུརྱའི་
གཞི་ལ་གསེར་གྱི་མིག་མང་》རིས་སུ་བྲེས་པ་ལ་སོགས་པ་དག་པའི་
ཞིང་ཁམས་ཁོ་ནར་སྣང་བ་ཡིན་ནོ། །དོན་དེ་དག་ཚིགས་སུ་བཅད་དེ་
གསུངས་པ། ཐུན་མོང་འཆིང་བ་སྤང་དཀའ་དང་། །ཡོངས་སུ་ཤེས་བྱ་
@མིག་མངས།
·381·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དཀའ་བར་འདོད། །ཕྱི་རོལ་མཚན་མ་ཆེན་པོ་ལས། །རྣལ་འབྱོར་སྤྱོད་
པའི་ཐ་སྙད་སེམས། །དེ་ན་འགག་པར་མ་གྱུར་ཀྱང༌། །དག་པ་རྣམས་
ཀྱིས་མཐོང་བ་དག །སངས་རྒྱས་གཟིགས་པ་རྣམ་དག་ཕྱིར། །སངས་
རྒྱས་ཞིང་ནི་རྣམ་པར་དག །ཅེས་པ་ཡིན་ནོ། །དེ་ལྟར་ན་ཉན་ཐོས་དང་
རང་སངས་རྒྱས་དག་གིས་ནི་ཟད་པར་གྱི་ཏིང་ངེ་འཛིན་ཐོབ་པས་་་་་
མཐོང་བ་རྣམ་པར་དག་པ་ཙམ་དུ་འགྱུར་གྱི་ཤེས་བྱའི་སྒྲིབ་པ་མ་
སྤངས་པའི་ཕྱིར་ཞིང་རྣམ་པར་དག་པར་འགྱུར་བ་ནི་མ་ཡིན་ནོ། །
བྱང་ཆུབ་སེམས་དཔའ་རྣམས་ཀྱིས་ནི་ས་བརྒྱད་པ་ནས་ཐུན་མོང་གི་་
ས་བོན་ལ་དབང་འབྱོར་པ་ཐོབ་པས་སྣོད་ཀྱི་འཇིག་རྟེན་རང་ཇི་ལྟར་་
འདོད་པ་ལྟར་གྱི་ཞིང་དུ་སྒྱུར་བར་ནུས་པའི་ཕྱིར་ཞིང་དག་པ་ལ་་་་་་་་
དབང་ཐོབ་པ་ཡིན་ནོ། །ཐུན་མོང་དང་ཐུན་མོང་མ་ཡིན་པའི་ས་བོན་
འདི་དག་མེད་ན་སྣོད་ཀྱི་འཇིག་རྟེན་དང་སེམས་ཅན་གྱི་འཇིག་རྟེན་་་
གྱི་བྱེ་བྲག་མི་རུང་ངོ་། །ཡང་གནས་ངན་ལེན་གྱི་མཚན་ཉིད་དང་ཤིན
ཏུ་སྦྱངས་པའི་མཚན་ཉིད་དོ། །དང་པོ་ནི་ཉོན་མོངས་པ་དང་ཉེ་བའི་
ཉོན་མོངས་པ་རྣམས་ཀྱི་ས་བོན་ནོ། །གཉིས་པ་ནི་དགེ་བ་ཟག་བཅས་
རྣམས་ཀྱི་ས་བོན་ཡིན་ནོ། །ཡང་སྤྱད་ཟིན་པ་དང་སྤྱད་མ་ཟིན་པའི་
( ༡༥༦བ)མཚན་ཉིད་དོ། །དང་པོ་དགེ་བ་དང་མི་དགེ་བའི་བག་
ཆགས་རྣམ་པར་སྨིན་པ་བྱུང་ཟིན་པ་རྣམས་ཏེ་དེ་མེད་ན་དགེ་བའམ་་
མི་དགེ་བའི་ལས་གཅིག་གི་རྣམ་པར་སྨིན་པ་ཡང་མཐར་གཏུགས་
པར་མི་འགྱུར་རོ། །གཉིས་པ་ནི་མངོན་པར་བརྗོད་པའི་བག་ཆགས་ཏེ་
དེའི་འབྲས་བུ་ནི་སྤྱད་ཟིན་པ་འཐད་པ་མ་ཡིན་ཏེ་མངོན་པར་བརྗོད་
382.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་བག་ཆགས་ལས་ནི་མངོན་པར་བརྗོད་པ་གཞན་སྐྱེ་ལ་དེས་ཀྱང་་་་
ཕྱི་མ་ལ་མངོན་པར་བརྗོད་པ་གཞན་འབྱུང་བའི་བག་ཆགས་འཇོག་་་་་
པར་བྱེད་པས་ཕྱི་མ་མཐའ་ཐུག་པ་མེད་པའི་ཕྱིར་རོ། །སེམས་བཤད་
ཟིན་ཏོ། །
ད་ནི་ཡིད་བཤད་པར་བྱའོ། །དེ་ལ་ཡིད་ནི་གཉིས་ཏེ་ངར་སེམས་
པོའི་པའི་ཡིད་དང་དེ་མ་ཐག་པའི་རྐྱེན་བྱེད་པའི་ཡིད་དོ། །དང་
དབང་དུ་བྱས་ནས། ཡིད་གང་ཞེ་ན་ཞེས་སྨོས་ཏེ། འདི་ནི་ངེས་པའི་
ཚིག་དང་དམིགས་པ་དང་གྲོགས་དང་འབྱུང་བའི་དུས་དང་སྒྲུབ་བྱེད་
ཀྱི་རིགས་པ་རྣམས་ཀྱིས་ཤེས་པར་བྱའོ། །དེ་ལ་ངེས་པའི་ཚིག་ནི་ཤེས་
པ་གང་དུས་རྟག་ཏུ་ངར་རློམ་སེམས་པའི་བདག་ཉིད་ཅན་ཡིན་པས་་་
དེའི་ཕྱིར་ཡིད་ཅེས་བྱའོ། །དམིགས་པ་གང་ལ་དམིགས་ནས་ཞེ་ན་ཀུན་
གཞིའི་རྣམ་པར་ཤེས་པ་རྣམ་སྨིན་གྱི་རང་བཞིན་གང་ཡིན་པ་དེ་ལ་་་་
དམིགས་ནས་སོ། །ཇི་ལྟར་འདིས་དེ་ལ་དམིགས་ཤེ་ན་ཀུན་གཞིའི་རྣམ་
པར་ཤེས་པའི་དབང་གིས་འདི་བདག་གི་རྣམ་པར་སྐྱེ་བའི་ཕྱིར་ཏེ་་་་་་
བདག་ལ་དམིགས་པ་ཡིན་གྱི་དངོས་སུ་ནི་མ་ཡིན་ནོ། །ཅིའི་ཕྱིར་ཀུན་
གཞིའི་དབང་ཁོ་ནས་འདི་བདག་གི་རྣམ་པར་སྐྱེ་བ་ཡིན་ཞེ་ན། ཀུན་
གཞི་ཉིད་ཀྱིས་ལུས་ལེན་པ་དང་གནས་པ་ལ་སོགས་པ་བྱེད་པ་ཉིད་་་་་་
ཀྱིས་བདག་དང་ཆོས་མཐུན་པའི་ཕྱིར་རམ་ཡང་ན་འཇུག་པའི་རྣམ་་་་
པར་ཤེས་པ་མཚུངས་ལྡན་དང་བཅས་པ་ནི་འདིའི་དམིགས་པར
རིགས་པ་མ་ཡིན་ཏེ་དེ་དག་རྣམས་ནི་རེས་འགའ་རྒྱུན་ཆད་པའི་ཕྱིར་་
དང་། འདི་ནི་རྟག་ཏུ་འབྱུང་བས་དམིགས་པ་རྒྱུན་ཆད་པ་མི་རུང་
•·383·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་རོ། །མིག་ལ་སོགས་པའི་དབང་པོ་རྣམས་ཀྱང་འདིའི་
དམིགས་པར་རུང་བ་མ་ཡིན་ཏེ་གཟུགས་མེད་པའི་ཁམས་ན་འདིའི་་་་་
(༡༥༧ན)དམིགས་པ་མེད་པར་ཐལ་བར་འགྱུར་བའི་ཕྱིར་རོ། །ཕྱི་
རོལ་དག་ལ་ནི་འགའ་ཡང་བདག་དང་བདག་གིར་འཛིན་པ་མེད
པའི་ཕྱིར་འདིའི་དམིགས་པར་རུང་བ་མ་ཡིན་ནོ། །ཅི་སྟེ་སེམས་དང་
བཅས་པའི་གནས་སྐབས་ན་འཇུག་པའི་རྣམ་པར་ཤེས་པ་རྣམས་ལ་
དམིགས་ལ་སེམས་མེད་པའི་ཚེ་དབང་པོ་གཟུགས་ཅན་དག་་ལ
དམིགས་སོ་ཞེ་ན། དེ་ལྟ་ན་འདི་དམིགས་པ་ལ་རེས་འཇོག་ཏུ་དམིགས་
པའི་ཕྱིར་ཡིད་ཀྱི་རྣམ་པར་ཤེས་པ་བཞིན་དུ་རྒྱུན་མི་བརྟན་པ་ཁོ་ནར་
འགྱུར་བས་དེ་ཡང་རུང་བ་མ་ཡིན་ནོ། །དེ་ལྟར་ན་འདིའི་དམིགས་
པར་འཐད་པ་གཞན་མེད་པས་དེའི་ཕྱིར་ཀུན་གཞི་ཉིད་འདིའི་
དམིགས་པར་བཞག་པ་ཡིན་ནོ། །འདིའི་གྲོགས་ནི་ཐུན་མོང་དང་ཐུན་
མོང་མ་ཡིན་པ་གཉིས་ལས། དང་པོ་ནི་ཚོར་བ་ལ་སོགས་པ་ཀུན་ཏུ་
འགྲོ་བ་ལྔ་ཡིན་ནོ། །གཉིས་པ་ནི་བསྒྲིབས་ལ་ལུང་དུ་མ་བསྟན་
ཉོན་མོངས་པ་བཞི་པོ་དག་དང་མཚུངས་པར་ལྡན་ནོ། །དེ་དག་ཀྱང་
གང་ཞེ་ན། ཀུན་གཞི་ལ་བདག་ཏུ་ལྟ་བར་བྱེད་པའི་འཇིག་ཚོགས་ལ་
ལྟ་བ་དང་། དེས་བཟུང་བའི་བདག་ལ་མི་འབྲལ་བར་འདོད་པའི་རྗེས་
སུ་ཆགས་པ་དང་། ངའོ་སྙམ་དུ་བདག་དེས་སེམས་ཁེངས་པའི་ང་རྒྱལ་
དང་༑ གང་གིས་བདག་ཏུ་རྨོངས་པར་བྱེད་པའི་མ་རིག་པ་རྣམས་ཡིན་
ནོ༑།ཅིའི་ཕྱིར་ཉོན་མོངས་པ་བཞི་པོ་འདི་དག་ལྡན་ཞེ་ན། གལ་ཏེ་འདི་
ལ་བདག་ཏུ་ལྟ་བ་མེད་ན་ངར་སེམས་པ་མེད་པས་དེའི་ཕྱིར་འདི་ལ་་་
384·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིད་ཀྱི་སྒྲ་འཇུག་པ་མི་འཐད་དོ། །དེས་ན་འདི་ལ་བདག་ཏུ་ལྟ་བ་
གྲོགས་སུ་ཡོད་པ་ཡིན་ནོ། །བདག་ཏུ་རྨོངས་པ་མེད་པར་ཡང་སུ་ཡང་
བདག་ཏུ་ལྟ་བ་མེད་པའི་ཕྱིར་འདི་ལ་མ་རིག་པ་ཡོད་པ་ཡིན་ནོ། 1
བདག་ཏུ་འཛིན་པ་ཡོད་ན་བདག་ལ་ཆགས་པ་གདོན་མི་ཟ་བར་རྗེས་་
སུ་འབྲེལ་བ་ཡིན་ཏེ། །དགྲ་བཅོམ་པ་ལ་སོགས་པ་གང་ལ་བདག་ཏུ་
ཆགས་པ་མེད་པ་དེ་དག་ལ་བདག་ཏུ་འཛིན་པ་ཡང་མེད་ལ། བདག་
ཅག་ལྟ་བུ་གང་བདག་ཏུ་འཛིན་པ་དམིགས་པ་དེ་དག་ལ་བདག་ཏུ་་་་་་
ཆགས་པ་ཡང་མཐོང་བའི་ཕྱིར་རོ། །( ༡༥༧བ)ཇི་སྐད་དུ། ང་ཞེས་
མཐོང་བ་མེད་པར་ནི། །འགའ་ཡང་བདག་ལ་ཆགས་མ་ཡིན། །ཞེས་
གསུངས་པ་ལྟར་རོ། །དེའི་ཕྱིར་བདག་ལ་ཆགས་པ་ཡང་ཡོད་པ་ཉིད་
དོ༑ །བདག་ཏུ་ལྟ་བ་ཡོད་ན་ངའོ་སྙམ་པ་སྐྱེ་བ་ཆོས་ཉིད་ཡིན་ཏེ་ངའོ་
སྙམ་པའི་བློ་མེད་པར་འགའ་ལ་ཡང་བདག་ཏུ་ལྟ་བ་མ་མཐོང་བའི་་་་་
ཕྱིར་རོ། །དེའི་ཕྱིར་ང་རྒྱལ་ཡང་ཡོད་པ་ཉིད་དོ། །རིགས་པའི་དབང་
ཕྱུག་ནི། བདག་ཏུ་ལྟ་བ་དང་ངའོ་སྙམ་པ་དང་བདག་ཏུ་རྨོངས་པ་
རྣམས་དོན་གཅིག་ཅིང་དེ་དག་ལས་བདག་ལ་ཆགས་པ་སྐྱེ་བར
བཞེད་དེ། ཇི་སྐད་དུ། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་
ཚོགས་ལྟ་བ་ཡིན། །དེ་མ་རིག་དེར་དེ་ལ་ཆགས། །ཞེས་དང་། བདེ་བར་
གྱུར་པའམ་སྡུག་བསྔལ་བར། །མ་གྱུར་ཅིག་ཅེས་འདོད་པ་ན། །ངའོ་
སྙམ་པའི་བློ་གང་དེས། །སེམས་ཅན་ལ་ལྟ་ལྷན་ཅིག་སྐྱེས། །ཞེས་
གསུངས་པ་ཡིན་ནོ། །དེ་ལྟར་ན་ཐུན་མོང་བ་ལྔ་དང་ཐུན་མོང་མ་ཡིན་
པའི་གྲོགས་བཞི་སྟེ་འདིའི་སེམས་ལས་བྱུང་བ་དགུ་ཁོ་ནར་ངེས་པ་་་་་་
·385·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ། །ཡུལ་ངེས་པ་ལྔ་ནི་མི་འབྱུང་སྟེ་འདི་ལྟར་འདུན་པ་ནི་གསུམ་
སྟེ་དོན་དུ་གཉེར་བ་དང་འཕྲད་པར་འདོད་པ་དང་མི་འབྲལ་བར་་་་་་་
འདོད་པའོ། །དེ་ལ་དང་པོ་ནི་མ་ཡིན་ཏེ། དེ་ནི་ཡུལ་རིང་བ་ལ་
དམིགས་པ་ཡིན་ལ་ཡིད་ནི་ཉེ་བ་ལ་དམིགས་པའི་ཕྱིར་རོ། །མ་བྲལ་
བའི་རྣམ་པ་སྣང་བའི་ཕྱིར་འཕྲད་པར་འདོད་པའི་འདུན་པ་དང་་་་་་་
ཡང་མ་ཡིན་ལ་མི་འབྲལ་བར་འདོད་པའི་འདུན་པ་དང་ཡང་མ་ཡིན་་
ཏེ་དེ་ནི་བྲལ་བར་དོགས་པ་དང་བཅས་པ་ཡིན་ལ་ཡིད་ལ་དེ་མེད
པའི་ཕྱིར་རོ། །མོས་པ་ཡང་མི་འབྱུང་སྟེ། ངེས་པའི་བདག་ཉིད་མོས་པ་
ནི་ཐེ་ཚོམ་ཆད་པ་སྔོན་དུ་སོང་བ་ཡིན་ན་ཡིད་ནི་རྟག་ཏུ་ངོ་བོ་གཅིག་་
ཏུ་འཇུག་པ་ཉིད་ཀྱིས་ཐེ་ཚོམ་མི་སྲིད་པའི་ཕྱིར་རོ། །དྲན་པ་ཡང་མ་
ཡིན་ཏེ་དེ་ནི་སྔར་མྱོང་བའི་ཡུལ་ལ་དམིགས་པ་ཡིན་ལ། ཡིད་ནི་སྔོན་
མེད་པའི་རྫས་ལ་དམིགས་པའི་ཕྱིར་རོ། །ཏིང་ངེ་འཛིན་ཡང་མ་ཡིན་
ཏེ་གང་ལ་སྔར་སེམས་རྣམ་པར་གཡེངས་པ་ལས་ཕྱིས་དམིགས་པ་
གཅིག་ལ་སེམས་ཀྱིས་སེམས་མཉམ་པར་འཇོག་པ་དེ་ལ་ཏིང་ངེ་་་་་་
འཛིན་ཡོད་ན། ཡིད་ནི་ད་ལྟར་མ་ཡིན་ཏེ་དམིགས་( ༡༥༨ན) པ་ལ་
རེས་འཇོག་མེད་པར་རྟག་ཏུ་ངོ་བོ་གཅིག་ཏུ་འཇུག་པའི་ཕྱིར་རོ། །
བདག་ཏུ་ལྟ་བ་ལས་གཞན་པའི་ཤེས་རབ་ཀྱང་མེད་དེ་ཤེས་རབ་ཀྱི
རྫས་གཉིས་མཚུངས་པར་མི་ལྡན་པའི་ཕྱིར་རོ། །ཉོན་མོངས་པ་དག་
ལས་ཐེ་ཚོམ་དང་ལོག་ལྟ་གཉིས་ནི་ཀུན་བརྟགས་པ་ཡིན་ལ་ཡིད་ནི་་
ལྷན་ཅིག་སྐྱེད་པ་ཡིན་པའི་ཕྱིར་མེད་དོ། །ཁྲོ་བ་ལ་སོགས་པའི་ཉེ་བའི་
ཉོན་མོངས་པ་རྣམས་ནི་འདོད་པའི་ཁམས་ན་མི་དགེ་བ་ཁོ་ན་ཡིན་ལ་
·386·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིད་ནི་ཁམས་གསུམ་ག་ན་ཡང་བསྒྲིབས་ལ་ལུང་དུ་མ་བསྟན་པ་ཁོ་ན་
ཡིན་པས་དེའི་ཕྱིར་དེ་དག་དང་མི་ལྡན་ནོ། །གཉིད་དང་འགྱོད་པ་ནི་
ཁམས་གོང་མ་དག་ན་མེད་པའི་ཕྱིར་མི་ལྡན་ལ། རྟོག་དཔྱོད་དག་ཀུན་
ནས་སློང་བར་བྱེད་པ་ཉིད་ཀྱིས་ཁ་ཕྱི་རོལ་ཏུ་མངོན་པར་ཕྱོགས་པ་་་་་་
ཡིན་ལ། ཡིད་ནི་ཁ་ནང་དུ་བལྟས་པ་ཡིན་པས་དེའི་ཕྱིར་མི་ལྡན་ནོ། །
ཇི་སྐད་དུ་བཤད་པའི་མཚན་ཉིད་ཅན་གྱི་ཡིད་དེ་ཡང་གནས་སྐབས་་་
གསུམ་མ་གཏོགས་པར་སྦྱིན་པ་གཏོང་བ་ལ་སོགས་པ་དགེ་བ་དང་།
སྲོག་གཅོད་པ་ལ་སོགས་པ་མི་དགེ་བ་དང༌། བཟོ་དང་སྤྱོད་ལལམ་ལ་
སོགས་པ་ལུང་དུ་མ་བསྟན་པའི་གནས་སྐབས་ཐམས་ཅད་དུ་རྗེས་སུ་་་
འགྲོ་བ་ཡིན་ཏེ། གནས་སྐབས་དེ་དག་ཏུ་འདི་ལྡོག་པའི་རྒྱུ་མེད་པའི་
ཕྱིར་རོ། །འོ་ན་འདི་གནས་གང་དུ་ལྡོག་ཅེ་ན་གསུམ་ཏུ་ལྡོག་སྟེ་འདི་
འཇིག་རྟེན་ལས་འདས་པའི་ལམ་མངོན་དུ་གྱུར་བཞིན་པའི་ལྟར༑
གནས་སྐབས་ན་མི་འབྱུང་སྟེ་དེ་ནི་བདག་ཏུ་ལྟ་བའི་གཉེན་པོ་ཉིད་་་་
ཀྱིས་བདག་ལྟ་དང་ལྷན་ཅིག་འཇུག་པ་འགལ་བའི་ཕྱིར་རོ། །འགོག་
པའི་སྙོམས་པར་འཇུག་པ་ལ་ཞུགས་པའི་གནས་སྐབས་ན་ཡང་མེད་་་་
དེ་འགོག་པའི་སྙོམས་པར་འཇུག་པ་ནི་ཉོན་ཡིད་བཀག་པས་འདུ་
ཤེས་མེད་པའི་སྙོམས་འཇུག་ལས་ཁྱད་པར་འཕགས་པ་ཡིན་པའི་ཕྱིར་
རོ༑ །དེ་དག་ནི་གནས་སྐབས་ལྡོག་པའི་དུས་ཏེ་འཕགས་ལམ་དང་
སྙོམས་འཇུག་ལས་ལངས་མ་ཐག་ཏུ་སླར་ཡང་ཀུན་གཞི་ལ་ཡོད་པའི་་་
བདག་ཏུ་ལྟ་བའི་ས་བོན་ལས་བྱུང་བའི་ཕྱིར་རོ། །མི་སློབ་པའི་ས་རྡོ་རྗེ་
ལྟ་བུའི་ཏིང་ངེ་འཛིན་གྱི་མཇུག་ཐོགས་དང་ཐེག་པ་ཆེན་པོ་ལ་ས་
·387.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བརྒྱད་པ་ཐོབ་( ༡༥༨བ) ནས་མི་འབྱུང་སྟེ་གནས་སྐབས་དེ་ངག་ཏུ་་
ཉོན་མོངས་པའི་ས་བོན་མ་ལུས་པ་སྤངས་པའི་ཕྱིར་རོ། །འདི་ནི་
མཐར་ཐུག་ལྡོག་པའི་དུས་ཡིན་ནོ། །གལ་ཏེ་འཕགས་པའི་ལམ་ལ་
སྙོམས་པར་ཞུགས་པའི་ཚེ་ཡིད་མེད་ན་ལྷན་ཅིག་འབྱུང་བའི་གནས་་་་་
མེད་པའི་ཕྱིར་ཡིད་ཀྱི་རྣམ་པར་ཤེས་པ་ཟག་མེད་ཀྱང་མི་འབྱུང་བར་་
འགྱུར་རོ་ཞེ་ན། འདི་ལ་སྔོན་གྱི་སློབ་དཔོན་ཁ་ཅིག་ན་རེ། གང་ཚེ་
འཕགས་པའི་ལམ་ལ་སྙོམས་པར་ཞུགས་པ་དེའི་ཚེ་ཡིད་རང་ཉིད་ཀྱི་
རྫས་ལྡོག་པ་ནི་མ་ཡིན་གྱི་འོན་ཀྱང་ཡིད་དང་མཚུངས་པར་ལྡན་པའི་་
ཉོན་མོངས་པ་བཞི་པོ་རྣམས་ལྡོག་པ་ཡིན་ནོ། །དེའི་ཕྱིར་ཡིད་ཟག་པ་
མེད་པ་ཡོད་པས་ཉེས་པ་མེད་དོ་ཞེས་ཟེར་རོ། །གཞན་དག་ན་རེ་ཡིད་
དེ་ལ་ནི་ནུས་པ་གཉིས་ཏེ་འདི་ལྟར། གང་ཟག་ཏུ་སྒྲོ་འདོགས་པ་དང་
ཆོས་སུ་སྒྲོ་འདོགས་པ་བསྐྱེད་པའི་ནུས་པའོ། །གང་གི་ཚེ་འཕགས་པ་
ཉན་ཐོས་དང་རང་སངས་རྒྱས་དག་ལམ་ལ་སྙོམས་པར་ཞུགཞུགས་པ་་་་་
དེའི་ཚེ་གང་ཟག་གི་བདག་མེད་པ་མཐོང་བས་སྒྲོ་འདོགས་པ་དང་པོ་་
ལྡོག་གི་གཉིས་པ་ནི་མ་ཡིན་ཏེ་ཆོས་ལ་བདག་མེད་པ་མ་རྟོགས་པའི་་་་
ཕྱིར་རོ། །དེའི་ཕྱིར་དེ་དག་ལ་ནི་ཟག་པ་དང་བཅས་པའི་ཡིད་ཡོད་ལ་
ཡིད་དེ་ནི་ཉོན་མོངས་པ་དག་དང་མཚུངས་པར་མི་ལྡན་པའི་ཕྱིར་མ་་
བསྒྲིབས་ལ་ལུང་དུ་མ་བསྟན་པ་ཡིན་གྱི་སྒྲིབ་པ་ནི་མ་ཡིན་ནོ། །བྱང་
ཆུབ་སེམས་དཔའ་རྣམས་ཀྱིས་ནི་བདག་མེད་པ་གཉིས་ཀ་མཐོང་བས་
སྒྲོ་འདོགས་ཐམས་ཅད་ལྡོག་པའི་ཕྱིར་ཟག་པ་མེད་པ་ཁོ་ན་ཡིན་ནོ་
ཞེས་ཟེར་རོ། །ཕྱོགས་གཉིས་པ་འདི་ནི་ལེགས་པར་བཤད་པ་ཡིན་ཏེ་
•388.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདི་ལྟར། གལ་ཏེ་འཕགས་པའི་ལམ་མངོན་དུ་བྱས་པ་དང་མི་སློབ་པ་
དང་དག་པའི་ས་རྣམས་སུ་ཡིད་ཀྱི་རྫས་ལྡོག་ན་ལྷན་ཅིག་འབྱུང་བའི་་
གནས་མེད་པས་གནས་སྐབས་དེ་དག་ཏུ་ཡིད་ཀྱི་རྣམ་པར་ཤེས་པ་
ཟག་པ་དང་བཅས་པའམ་ཟག་པ་མེད་པ་གང་ཡང་སྐྱེ་བར་མི་འགྱུར་་
བ་དང་། ལྔ་པོ་རྣམས་དང་འདྲ་བ་མེད་པའི་ཉེས་པ་རང་ཉིད་ལ་ཡང་
འཇུག་པ་དང་། ས་བརྒྱད་པ་ཡན་ཆད་ན་ཡིད་ཀྱི་རྫས་མེད་ན་ཡིད་དེ་
ཉིད་རྡོ་རྗེ་ལྟ་བུའི་མཇུག་( ༡༥༩ན)ཐོགས་སུ་མཉམ་པ་ཉིད་ཀྱི་ཡེ་་་་་
ཤེས་སུ་གནས་གྱུར་པ་མི་རུང་བའི་ཕྱིར་རོ། །ཕྱོགས་དང་པོ་ལྟར་ན་
གནས་སྐབས་དེ་དག་ཏུ་ཡིད་ཟག་པ་མེད་པ་ཁས་ལེན་ན་ཡང་ཉན་
ཐོས་དང་རང་སངས་རྒྱས་དག་ལ་ཡང་ཡིད་གནས་མ་ལུས་པར་གྱུར་་་
པ་ཡོད་པར་ཐལ་བར་འགྱུར་རོ། །དེའི་ཕྱིར་ཕྱོགས་གཉིས་པ་ཁོ་ན་
བཟང་བ་ཡིན་ནོ། །དེ་ལྟར་ན་ཀུན་གཞིའི་རྣམ་པར་ཤེས་པ་དང་རྣམ་
པར་སྨིན་པའི་རྣམ་ཤེས་དང་མེ་ལོང་ཡེ་ཤེས་ཀྱི་ཚུལ་ཇི་ལྟ་བ་དེ་་
བཞིན་དུ་ཉོན་མོངས་པ་ཅན་གྱི་ཡིད་དང་མཉམ་པ་ཉིད་ཀྱི་ཡེ་ཤེས་་་་་
དག་ལ་ཡང་དེ་བཞིན་དུ་བལྟ་བར་བྱའོ། །དེ་ལ་ཡིད་དེ་ཉིད་ཇི་སྲིད་
ཉོན་མོངས་པ་བཞི་པོ་དེ་དག་དང་མཚུངས་པར་ལྡན་པ་དེ་སྲིད་དུ་་་་་
ཡིད་ཀྱང་ཡིན་ལ་ཉོན་མོངས་པ་ཅན་ཡང་ཡིན་ནོ། །གང་གི་ཚེ་ཉོན་
མོངས་པ་བཞི་པོ་དེ་དག་དང་མཚུངས་པར་མི་ལྡན་པ་དེའི་ཚེ་ཡིད་ཀྱི་
རྣམ་པར་ཤེས་པ་ཟག་པ་དང་བཅས་པའམ་ཟག་པ་མེད་པ་དག་གིས
ལྷན་ཅིག་འབྱུང་བའི་གནས་བྱེད་པའི་ཕྱིར་ཡིད་ཡིན་གྱི་ཉོན་མོངས་་་་་
ཅན་མ་ཡིན་ནོ། །མཚུངས་ལྡན་གྱི་ཉོན་མོངས་པ་བཞི་པོ་དེ་ནམ་ལོག་
•389.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ན་ཉོན་མོངས་པ་ཅན་གྱི་ཡིད་ལྡོག་གོ་ཞེས་པའི་ཐ་སྙད་ཐོབ་པ་་་་་
ཡིན་ནོ། །གང་གི་ཚེ་ཡིད་དེ་ཉིད་ཉེས་པའི་རྣམ་པ་མཐའ་དག་དང་
བྲལ་བ་དེའི་ཚེ་ཡིད་གནས་འགྱུར་བ་དང་མཉམ་པ་ཉིད་ཀྱི་ཡེ་ཤེས་ཀྱི་
ཐ་སྙད་ཐོབ་པ་ཡིན་ནོ། །དེ་ལ་བྱིས་པ་རྣམས་ཀྱི་ནི་ཉོན་མོངས་པ་ཅན་
ཁོ་ན་ཡིན་ནོ། །ཉན་རང་གི་རིགས་ཅན་སློབ་པ་དག་གི་ནི་ལམ་ལ་
མཉམ་པར་མ་བཞག་པའི་ཚེ་ན་ཉོན་མོངས་པ་ཅན་ཁོ་ན་ཡིན་ནོ། །
མཉམ་པར་བཞག་པའི་ཚེ་ན་མ་བསྒྲིབས་ལ་ལུང་དུ་མ་བསྟན་པ་ཡིན་་
པའི་ཕྱིར་ཉོན་མོངས་ཅན་མ་ཡིན་གྱི་ཡིད་ཁོ་ན་ཡིན་ནོ། །མི་སློབ་པའི་
གནས་སྐབས་ན་ཡང་སྔ་མ་དང་འདྲ་བར་ཡིད་ཁོ་ན་ཡིན་ལ། ཕུང་པོ་
ལྷག་མ་མེད་པའི་དབྱིངས་སུ་ནི་རྒྱུན་ཆད་པར་འགྱུར་བ་ཡིན་ནོ། །
བྱང་ཆུབ་སེམས་དཔའ་རྣམས་འཕགས་པའི་ལམ་ལ་མཉམ་པར་
བཞག་པའི་ཚེ་ན་ནི་གནས་འགྱུར་བ་ཟག་པ་མེད་པའི་ཡིད་ཡིན་ནོ། །
གང་གི་ཚེ་ལམ་ལས་ལངས་པ་དེའི་ཚེ་ས་བདུན་( ༡༥༩བ)པ་མན
ཆད་དུ་ནི་ཉོན་མོངས་པ་བཞི་དང་མཚུངས་ལྡན་དུ་སྐྱེ་བས་ཉོན་
མོངས་པ་ཅན་ཁོ་ན་ཡིན་ནོ། །ས་བརྒྱད་པ་ཡན་ཆད་དུ་ནི་ཉོན་མོངས་
པ་བཞི་དང་མཚུངས་ལྡན་དུ་མི་འབྱུང་བའི་ཕྱིར་ཉོན་མོངས་པ་ཅན་་་
མ་ཡིན་མོད། །ཆོས་སུ་རྨོངས་ཤིང་སྒྲོ་འདོགས་པ་ཕྲ་མོ་དག་དང་ལྷན་
ཅིག་ཏུ་འཇུག་པའི་ཕྱིར་གཅིག་ཏུ་དགེ་བའམ་ཟག་པ་མེད་པ་ཡང་ན་་
ཡིན་པས་མ་བསྒྲིབས་ལ་ལུང་དུ་མ་བསྟན་པའི་ཡིད་ཅེས་བྱའོ། །རྡོ་རྗེ་
ལྟ་བུའི་ཏིང་ངེ་འཛིན་གྱི་མཇུག་ཐོགས་སུ་ནི་གང་ཟག་དང་ཆོས་སུ་སྒྲོ་
འདོགས་པའི་མཚན་མ་མཐའ་དག་དང་བྲལ་བས་ཉེས་པ་མེད་ཅིང་་་་
•390·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རང་གི་རང་བཞིན་རྣམ་པར་དག་ཅིང་འོད་གསལ་བ་འབའ་ཞིག་་་་་་་
མངོན་དུ་གྱུར་པས་ན་མཉམ་པ་ཉིད་ཀྱི་ཡེ་ཤེས་ཞེས་བྱ་ལ། དེ་ནི་
འཁོར་བ་ཇི་སྲིད་དུ་རྒྱུན་རྗེས་སུ་འབྲེལ་བར་རང་གིས་ངང་གིས་
འཇུག་པ་ཡིན་ནོ། །དེ་ལྟར་ན་ཉན་ཐོས་དང་རང་སངས་རྒྱས་དང་
ཕྱིར་མི་ལྡོག་པའི་ས་ལ་གནས་པ་རྣམས་ཀྱི་ཡིད་ནི་རྣམ་པར་ཤེས་པ་་་་
ཆོས་སུ་སྒྲོ་འདོགས་པའི་རྣམ་པར་སྐྱེ་བའི་ལྷན་ཅིག་འབྱུང་བའི
གནས་བྱེད་པའི་ཕྱིར་གནས་འགྱུར་པ་མ་ཡིན་ལ་དེའི་ཕྱིར་མཉམ་པ་་་
ཉིད་ཀྱི་ཡེ་ཤེས་ཀྱི་མིང་མི་ཐོབ་བོ། །ཉོན་མོངས་པ་ཅན་གྱི་ཡིད་འདི་
གཏན་ལ་འབེབས་པའི་གཞུང་མདོར་བསྡུས་པ་ནི་འདི་ཡིན་ཏེ། ཇི་
སྐད་དུ་སུམ་ཅུ་པ་ལས། དེ་ལྷག་གནས་ཏེ་རབ་འབྱུང་ཞིང་། །དེ་ལ་
དམིགས་པ་ཡིད་ཅེས་བྱ། །རྣམ་ཤེས་ངན་སེམས་བདག་ཉིད་ཅན།
སྒྲིབས་ལ་ལུང་དུ་མ་བསྟན་པའི། །ཉོན་མོངས་བཞི་དང་རྟག་ཏུ་
འགྲོགས༑ །བདག་ཏུ་ལྟ་དང་བདག་ཏུ་རྨོངས། །བདག་རྒྱལ་བདག་
ཆགས་འདུ་ཤེས་པ། །གང་དུ་སྐྱེས་པ་དེའི་འོ་གཞན། །རེག་སོགས་ཀྱང་
དེ་དགྲ་བཅོམ་མེད། །འགོག་པའི་སྙོམས་པར་འཇུག་ལ་མེད། །འཇིག་
རྟེན་འདས་པའི་ལམ་ན་མེད། །འདི་ནི་འགྱུར་བ་གཉིས་པའོ། །ཞེས་
གསུངས་པ་ཡིན་ནོ།།
ད་ནི་སྒྲུབ་བྱེད་བརྗོད་པར་བྱ་སྟེ། ཇི་སྐད་བཤད་པའི་མཚན་ཉིད་
ཅན་གྱི་ཡིད་དེ་ཡོད་པར་ཅིས་མངོན་ཞེ་ན། ལུང་དང་རིགས་པ་ལས་
སོ༑ །དེ་ལ་རེ་ཞིག་ལུང་ནི་ལུང་( ༡༦༠ན)ཕྲན་ཚེགས་ལས། ཉོན་
མོངས་ཅན་ཡིད་རྟག་ཏུ་ནི། །ཉོན་མོངས་ལྷན་ཅིག་སྐྱེ་ཞིང་འབྱུང་། །དེ་
·391·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་ཉོན་མོངས་པ་རྣམས་ལས། །མ་གྲོལ་གྲོལ་བར་མི་འགྱུར་རོ། །ཞེས་
དང་༑ མདོ་གཞན་ལས་ཀྱང་། སེམས་ནི་ཀུན་གཞིའི་རྣམ་པར་ཤེས། །
རྣམ་ཤེས་ངར་སེམས་ཡིད་ཡིན་ནོ། །གང་ཞིག་ཡུལ་ལ་འཛིན་བྱེད་པ། །
དེ་ནི་རྣམ་པར་ཤེས་ཞེས་བྱ།། །ཞེས་དང༌། སེམས་དང་ཡིད་རྣམ་པར་
ཤེས་པ། ཞེས་གསུངས་པ་ཡིན་ནོ། །རིགས་པའི་དབང་དུ་མཛད་ནས་
ཐེག་བསྡུས་ལས། །མ་འདྲེས་པ་ཡི་མེ་རེག་དང༌། །ལྔ་པོ་དག་དང་འདྲ་
བ་དང་། །ངེས་ཚིག་མེད་པའི་སྐྱོན་དུ་འགྱུར། །སྙོམས་པར་འཇུག་པའི་
བྱེ་བྲག་དང་། །འདུ་ཤེས་མེད་པའི་སྐྱེ་བའི་རྒྱུན།།ངར་འཛིན་མེད་པའི་
སྐྱོན་དུ་འགྱུར། །ངར་འཛིན་པ་དང་ལྡན་པ་ནི། །རྣམ་པ་ཀུན་ཏུ་མི་
འཐད་དོ། །ཉོན་མོངས་ཅན་དུ་ཡིད་མེད་ན། །གཉིས་མེད་གསུམ་པོ་
འགལ་བར་འགྱུར། །དེ་མེད་ན་ནི་ངར་འཛིན་པ། །ཀུན་ན་ཡོད་པ་མི་
འགྱུར་རོ། །ཞེས་གསུངས་པ་ཡིན་ནོ། །དེ་ལ་དོན་ནི་འདི་ཡིན་ཏེ། གལ་
ཏེ་ཉོན་མོངས་ཅན་གྱི་ཡིད་མེད་ན་མ་འདྲེས་པའི་མ་རིག་པ་མེད་པར་
འགྱུར་ཏེ་དེའི་རྟེན་མེད་པའི་ཕྱིར་རོ། །དེ་མེད་ན་ནི་འགྲོ་བ་ཀུན་གྱིས་
དེ་ཁོ་ན་ཉིད་འབད་པ་མེད་པར་མཐོང་བར་འགྱུར་ཏེ་དེ་མཐོང་བའི་་
བགེགས་མ་རིག་པ་དང་བྲལ་བའི་ཕྱིར་རོ། །མ་འདྲེས་པའི་མ་རིག་པ་
ཞེས་བྱ་བ་དེའི་རང་བཞིན་ཅི་ཞེ་ན། འདི་ལ་སྡེ་པ་ནི་ཡིད་ཀྱི་རྣམ་པར་
ཤེས་པ་དང་མཚུངས་པར་ལྡན་པ་བདེན་པ་མཐོང་བའི་གནས་སུ་་
འགྱུར་བ་མཐོང་བས་སྤང་བར་བྱ་བ་འདོད་ཆགས་ལ་སོགས་པའི
ཉོན་མོངས་པ་གཞན་དང་མཚུངས་པར་མི་ལྡན་པས་མ་འདྲེས་པའམ་
འབའ་ཞིག་པ་ཞེས་བྱའོ། །ཞེས་ཟེར་རོ། །ཐེག་པ་ཆེན་པོ་པ་ལྟར་ན་
•392.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཉིས་ཏེ། གཅིག་ནི་ཡིད་ཀྱི་རྣམ་པར་ཤེས་པའི་འཁོར་དུ་འབྱུང་བའི་
འཇིག་ཚོགས་ལ་ལྟ་བ་ལྷན་ཅིག་སྐྱེས་པ་དང་མཚུངས་ལྡན་དུ་འབྱུང་་་་
བའི་མ་རིག་པའོ། །།དེས་ནི་རེས་འགའ་འབྱུང་གི་དུས་ཀུན་ཏུ་འབྱུང་
བ་ནི་མ་ཡིན་ནོ། །གཉིས་པ་ནི་དུས་ཐམས་ཅད་དུ་འབྱུང་བ་ཉོན་
མོངས་པ་ཅན་གྱི་ཡིད་དང་མཚུངས་པར་( ༡༦༠བ)ལྡན་པ་སྟེ་འདི་་
ནི་སྐབས་ཀྱི་བསྒྲུབ་པར་བྱ་བ་ཡིན་ནོ། །འདི་ཉིད་ཀྱི་དབང་དུ་བྱས་
ནས་ཐེག་བསྡུས་ལས་ཡང་དག་དོན་ལ་ལྟ་བ་ཡི། །སེམས་ཀྱི་བགེགས་
སུ་རྟག་གྱུར་དང་། །དུས་རྣམ་ཀུན་དུ་འབྱུང་བ་དེ། །མ་འདྲེས་པ་ཡི་མ་
རིག་འདོད། །ཅེས་གང་གསུངས་པ་ཡིན་ནོ།།དེ་ལ་བཤད་སྦྱར་དུ། དེ་
ནི་ཉོན་མོངས་པ་ཅན་གྱི་ཡིད་ཁོ་ན་ལ་བརྟེན་པའི་ཕྱིར་རྟེན་མ་འདྲེས་
པ་ཡིན་ཏེ་སངས་རྒྱས་ཀྱི་ཆོས་མ་འདྲེས་པ་བཞིན་ནོ། །ཞེས་ཟེར་རོ། །
དོན་གསང་རྣམ་པར་བཤད་པ་ལས། འདིའི་དབང་གིས་བདག་དུ་ལྟ་
བ་ལ་སོགས་པའི་ཉོན་མོངས་པ་གཞན་དག་འབྱུང་བས་རྫས་རང་་་་་་་
དབང་ཅན་ཡིན་པའི་ཕྱིར་ནུས་པ་མ་འདྲེས་པ་ཡིན་ནོ་ཞེས་འཆད་དོ།།
ཅིའི་ཕྱིར་འདི་ཉོན་མོངས་པ་ཅན་གྱི་ཡིད་ཁོ་ན་ལ་རྟེན་ཅེ་ན། དེ་ལ་རེ་
ཞིག་ཡིད་ཀྱི་རྣམ་པར་ཤེས་པ་ནི་དེའི་རྟེན་དུ་རུང་བ་མ་ཡིན་ཏེ། དེ་ནི་
རེས་འགའ་རྒྱུན་ཆད་པའི་ཕྱིར་དང༌། འདི་ནི་ཇི་སྲིད་བདེན་པ་མ་
མཐོང་བ་དེ་སྲིད་དུ་དུས་རྟག་ཏུ་འབྱུང་བའི་ཕྱིར་རོ། །གཞན་ཡང་
འདི་ནི་དུས་རྟག་ཏུ་འབྱུང་བའི་ཕྱིར་ཡིད་ཀྱི་རྣམ་པར་ཤེས་པ་འདི་་
དང་མཚུངས་པར་ལྡན་ན་རྟག་ཏུ་ཉོན་མོངས་ཅན་ཁོ་ནར་འགྱུར་གྱི་་་
དགེ་བའམ་ལུང་མ་བསྟན་དུ་མི་འགྱུར་རོ། །རྒྱུ་མཚན་དེ་དག་གི་ཕྱིར་
•393.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ན་དབང་པོའི་རྣམ་པར་ཤེས་པ་རྣམས་ཀྱང་འདིའི་རྟེན་དུ་རུང་བ་མ་་
ཡིན་ནོ། །ཀུན་གཞིའི་རྣམ་པར་ཤེས་པ་ཡང་རྣམ་སྨིན་མ་བསྒྲིབས་ལ་
ལུང་དུ་མ་བསྟན་པ་ཁོ་ན་ཡིན་པས་འདིའི་རྟེན་དུ་རུང་བ་མ་ཡིན་ནོ། །
དེའི་ཕྱིར་གང་ལ་མ་འདྲེས་པའི་མ་རིག་པ་བརྟེན་པའི་ཤེས་པ་དེ་ནི་་་་་
ཉོན་མོངས་ཅན་གྱི་ཡིད་ཅེས་བྱ་བའི་རྣམ་པར་ཤེས་པ་གཞན་མ་ཡིན་་
ནོ༑ །གཞན་ཡང་ཉོན་མོངས་ཅན་གྱི་ཡིད་མེད་ན་ཡིད་ཀྱི་རྣམ་པར་
ཤེས་པ་ནི་དབང་པོའི་རྣམ་པར་ཤེས་པ་ལྔ་པོ་རྣམས་དང་འདྲ་བ་མེད་
པའི་སྐྱོན་དུ་ཡང་འགྱུར་ཏེ་འདི་ལྟར། དབང་པོའི་རྣམ་པར་ཤེས་པ་
རྣམས་ཀྱི་ལྷན་ཅིག་འབྱུང་བའི་གནས་ནི་རང་དང་དུས་མཉམ་པའི་་་་་
དབང་པོ་རྣམས་ཡིན་ལ་དེ་མ་ཐག་པའི་རྟེན་ནི་འདས་མ་ཐག་པའི་་་་་་
ཡིད་ཡིན་ནོ། །ཡིད་ཀྱི་རྣམ་པར་ཤེས་པའི་རྟེན་ནི་འདས་པ་ཁོ་ན་
( ༡༦༡ན) ཡིན་གྱི་ལྷན་ཅིག་འབྱུང་བའི་གནས་མེད་པ་ནི་རིགས་པ་་
མ་ཡིན་ཏེ་རྗེས་སུ་དཔག་པས་གནོད་པའི་ཕྱིར་རོ། །ཇི་ལྟར་གནོད་ཅེ་
ན་གང་འཇུག་པའི་རྣམ་པར་ཤེས་པ་ཡིན་པ་དེ་ནི་ལྷན་ཅིག་འབྱུང་་་་་་
བའི་གནས་དང་བཅས་པ་ཡིན་ཏེ་དཔེར་ན་དབང་པོའི་རྣམ་པར
ཤེས་པ་བཞིན། ཡིད་ཀྱི་རྣམ་པར་ཤེས་པ་ཡང་འཇུག་པའི་རྣམ་པར་
ཤེས་པ་ཡིན་ནོ་ཞེས་བྱ་བ་འདི་འབྲས་བུའི་གཏན་ཚིགས་ཡིན་ནོ། །
མིག་ལ་སོགས་པ་དག་ནི་འདིའི་ལྷན་ཅིག་འབྱུང་བའི་གནས་སུ་
རིགས་པ་མ་ཡིན་ཏེ། དེ་དག་འགྱུར་རྗེས་སུ་ཡིད་ཀྱི་རྣམ་པར་ཤེས་པ་
འགྱུར་བ་མེད་པའི་ཕྱིར་རོ། །དེའི་ཕྱིར་རྣམ་འགྲེལ་ལས། དབང་རྣམས་
རེ་རེ་ལ་གནོད་ན། །།ཡིད་བློ་ལ་གནོད་ཡོད་པ་མ་ཡིན། །ཞེས་གང་
•394·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གསུངས་པ་ཡིན་ནོ། །གནས་བརྟན་པ་དག་སྙིང་བུ་ག་གཅིག་ནས་
དགུའི་བར་ལ་བརྟེན་ཞེས་པའང་རིགས་པ་མིན་ཏེ་རྗེས་སུ་དཔག་་
པས་གནོད་པའི་ཕྱིར་རོ། །འདི་ལྟར་ཡིད་ཀྱི་རྣམ་པར་ཤེས་པ་གང་
ཡིན་པ་དེ་ནི་གཟུགས་ཅན་ལ་བརྟེན་པ་མ་ཡིན་ཏེ་དཔེར་ན་གཟུགས་་
མེད་པའི་ཡིད་ཀྱི་རྣམ་པར་ཤེས་པ་བཞིན། སྙིང་བུ་ག་ཅན་ལ་བརྟེན་
པར་འདོད་པའི་ཤེས་པ་གང་ཡིན་པ་དེ་ཡང་ཡིད་ཀྱི་ཤེས་པ་ཡིན་ནོ་་་
ཞེས་བྱ་བ་ནི་འགལ་བའི་ཁྱབ་བྱ་དམིགས་པའོ། །ཀུན་གཞིའི་རྣམ་པར་
ཤེས་པ་ཡང་འདིའི་ལྷན་ཅིག་འབྱུང་བའི་གནས་སུ་རིགས་པ་མ་ཡིན་་་
ཏེ་འཇུག་ཤེས་དྲུག་ཀའི་རྒྱུ་ཐུན་མོང་བ་ཡིན་པའི་ཕྱིར་རོ། །དེ་ལྟར་ན་
ཡིད་ཀྱི་རྣམ་པར་ཤེས་པ་ནི་ཐུན་མོང་མ་ཡིན་པའི་ལྷན་ཅིག་འབྱུང་
བའི་རྟེན་དང་བཅས་པ་ཡིན་ཏེ་འཇུག་པའི་རྣམ་པར་ཤེས་པ་ཡིན་་་་་་
པའི་ཕྱིར་མིག་ཤེས་བཞིན་ནོ། །གཞན་ཡང་དུས་རྟག་ཏུ་ངར་རློམ་
སེམས་པའི་དོན་གྱིས་ཡིད་ཅེས་བྱ་བ་ཡིན་ན་དེ་ལྟ་བུའི་ངེས་ཚིག་མེད་
པའི་སྐྱོན་དུ་ཡང་འགྱུར་ཏེ། འཇུག་པའི་རྣམ་པར་ཤེས་པ་དག་ནི་རེས་
འགའ་རྒྱུན་ཆད་པའི་ཕྱིར་དང་། འགའ་ཞིག་ལ་ངར་རློམ་པ་མེད་པའི་
ཕྱིར་རོ། །གཞན་ཡང་འདུ་ཤེས་མེད་པའི་སྙོམས་འཇུག་དང་འགོག་
པའི་སྙོམས་འཇུག་དག་ལ་ཞི་བ་དང་མ་ཞི་བའི་བྱེ་བྲག་མེད་པར
འགྱུར་ཏེ་གཉིས་ཀ་ཡང་ཚོགས་དྲུག་བཀག་པ་ཙམ་དུ་མཚུངས་པའི་་་་་
ཕྱིར་དང་( ༡༦༡བ)ཉོན་མོངས་པ་ཅན་གྱི་ཡིད་བཀག་པ་དང་མ་་་་་་
བཀག་པའི་བྱེ་བྲག་མེད་པའི་ཕྱིར་རོ། །ཉོན་མོངས་པ་ཅན་གྱི་ཡིད་
ཡོད་ན་དེའི་ཕྱིར་འཕགས་པ་རྣམས་ཀྱིས་ནི་དེ་འགོག་པར་ནུས་པས་་་
·395·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགོག་པའི་སྙོམས་པར་འཇུག་པ་ནི་དེ་བཀག་པས་ཆེས་ཞི་བ་ཡིན་ལ
སོ་སོ་སྐྱེ་བོ་དག་གིས་ཉོན་མོངས་པ་ཅན་གྱི་ཡིད་དགག་པར་མི་ནུས་་་་
པས་དེའི་ཕྱིར་འདུ་ཤེས་མེད་པའི་སྙོམས་འཇུག་ནི་དེ་དང་ལྡན་པས་་་
མ་ཞི་བ་ཡིན་ནོ། །དེའི་ཕྱིར་དེ་དག་ལ་ནི་འཕགས་པ་དང་འཕགས་པ་
མ་ཡིན་པའི་གནས་པའི་ཁྱད་པར་ཡོད་པ་ཡིན་ནོ། །གཞན་ཡང་ཉོན་
མོངས་པ་ཅན་གྱི་ཡིད་མེད་ན་དེའི་ཕྱིར་འདུ་ཤེས་མེད་པ་བར་སྐྱེས་་་་་
པའི་རྒྱུན་ལ་ངར་འཛིན་མེད་པར་འགྱུར་ཏེ་འཇུག་པའི་རྣམ་ཤེས་
དྲུག་པོ་འགག་པའི་ཕྱིར་དང་ངར་འཛིན་གྱི་རྟེན་དུ་གྱུར་པའི་ཤེས་པ་་
གཞན་ཡང་ཁས་མི་ལེན་པའི་ཕྱིར་རོ། །དེ་ལྟར་ན་འདི་ནི་འཕགས་པ་
རྣམས་འཕགས་པ་རྣམས་ཀྱི་སྤོང་བར་མི་རིགས་ཏེ་འགོག་པའི་སྙོམས་
འཇུག་ལྟར་ཆེས་ཞི་བའི་གནས་པས་གནས་པའི་ཕྱིར་རོ། །ཉོན་མོངས་
པ་ཅན་གྱི་ཡིད་ཡོད་ན་འདིའི་ཚོགས་དྲུག་འགག་ཀྱང་ཡིད་ཡོད་པས་་
ངར་འཛིན་དང་ལྡན་པའི་ཤེས་པ་གཞན་ཡང་ཁས་མི་ལེན་པའི་ཕྱིར་་་
རོ༑ །དེ་ལྟར་ན་དེ་ནི་འཕགས་པ་རྣམས་ཀྱིས་སྤོང་བར་མི་རིགས་ཏེ་
འགོག་པའི་སྙོམས་འཇུག་ལྟར་ཆེས་ཞི་བའི་གནས་པས་གནས་པའི་་་་་
ཕྱིར་རོ། །ཉོན་མོངས་པ་ཅན་གྱི་ཡིད་ཡོད་ན་དེའི་ཚེ་འཇུག་ཤེས་དྲུག་
འགག་ཀྱང་ཡིད་ཡོད་པས་ངར་འཛིན་དང་ལྡན་བཞིན་དུ་ཡང་རིང་་་་་
མོ་ཞིག་ཏུ་གནས་པའི་ཕྱིར་མི་ཁོམ་པའི་གནས་སུ་གཟིགས་ནས་སྤོང་་་
བ་ཡིན་ནོ། །གཞན་ཡང་ཉོན་མོངས་པ་ཅན་གྱི་ཡིད་མེད་ན་སོ་སོ་སྐྱེ་བོ་
རྣམས་ཀྱི་དགེ་བ་དང་མི་དགེ་བ་ལུང་དུ་མ་བསྟན་པའི་སེམས་རྣམས་་
ལ་ངར་འཛིན་པ་ཀུན་ཏུ་འབྱུང་བ་མི་འཐད་དེ་གནས་སྐབས་ཐམས་་་
·396·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཅད་དུ་ངར་འཛིན་རྗེས་སུ་འབྲེལ་བའི་སེམས་གཞན་མེད་པའི་ཕྱིར་རོ།
འདོད་པར་རིགས་པའི་ཡང་མ་ཡིན་ཏེ་ང་སྦྱིན་པ་གཏོང་སྲོག་གཅོད་་་
རི་མོ་འདིའོ་ཞེས་པ་ལ་སོགས་གནས་སྐབས་དེ་དག་ཏུ་ངར་འཛིན་
འབྱུང་(༡༦༢ན)བར་དམིགས་པའི་ཕྱིར་རོ། །གཞན་ཡང་སྦྱིན་པ་
གཏོང་བ་ལ་སོགས་པའི་ཚེ་ངར་འཛིན་མེད་ན་རྗེས་སུ་དཔག་པས་་་་་་
ཀྱང་གནོད་དེ་འདི་ལྟར། གང་ཞིག་ངར་འཛིན་པས་མ་བཅིངས་པའི་
དགེ་བའི་ལས་ལས་སྲིད་པའི་འབྲས་བུ་འབྱུང་བ་མི་རིགས་ཏེ་དཔེར་་་
ན་དགྲ་བཅོམ་པའི་དགེ་བ་བཞིན། བྱིས་པ་རྣམས་ཀྱི་སྦྱིན་པ་ལ་སོགས་
པའི་དགེ་བ་རྣམས་ཀྱང་ངར་འཛིན་པས་བཅིངས་པ་མ་ཡིན་ནོ་ཞེས་་་
པ་ཁྱབ་བྱེད་མ་དམིགས་པའོ། །ཅི་སྟེ་ངར་འཛིན་དགེ་བ་དང་དུས་
མཉམ་དུ་མེད་ཀྱང་ངས་སྦྱིན་པ་གཏོང་བར་བྱའོ། །ངས་སྦྱིན་པ་བཏང་
ངོ་ཞེས་སྔ་མ་དང་ཕྱི་མར་ངར་འཛིན་རྗེས་སུ་འབྲེལ་བའི་ཕྱིར་དེས་
བཅིངས་པ་ཡིན་ནོ་ཞེ་ན། དེ་ལྟ་ན་འཕགས་པ་སློབ་པ་རྣམས་ཀྱིས་
འཇིག་རྟེན་ལས་འདས་པའི་ལམ་ལ་མཉམ་པར་བཞག་པ་གང་ཡིན་་་་་
པ་དེ་ཡང་ངར་འཛིན་པས་བཅིངས་པར་འགྱུར་ཏེ་དེ་དག་ལ་ཡང
ངས་མཉམ་པར་བཞག་གོ་མཉམ་པར་བཞག་པར་བྱའོ་སྙམ་པ་རྗེས་་་་
སུ་འབྲེལ་བའི་ཕྱིར་རོ། །དེ་ལྟར་ན་ཇི་སྐད་བཤད་པའི་ཉེས་པ་དག་ཏུ་
ཐལ་བར་འགྱུར་བའི་ཕྱིར་ཉོན་མོངས་པ་ཅན་གྱི་ཡིད་ནི་མི་འདོད་
བཞིན་དུ་ཡང་ཁས་བླངས་པར་བྱ་དགོས་སོ། །ངར་སེམས་པའི་བདག་
ཉིད་ཀྱི་ཡིད་བཤད་ཟིན་ཏོ། །
དེ་མ་ཐག་པའི་གནས་སུ་གྱུར་པའི་ཡིད་ནི་གང་ཡང་འཇུག་པའི་་་་་
·397.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པར་ཤེས་པ་དྲུག་པོ་དག་འགགས་མ་ཐག་པའི་གནས་སྐངས་ན་་་
རྣམ་པར་ཤེས་པ་དེ་དག་ཉིད་རྣམ་ཤེས་ཕྱི་མ་སྐྱེ་བའི་གོ་ཕྱེ་བའི་སྒོ་་་་་་
ནས་དེ་དག་གི་དེ་མ་ཐག་པའི་རྐྱེན་བྱེད་པས་ཡིད་ཅེས་བྱའོ། །འདི་ལ
ཀུན་གཞི་དང་ཉོན་མོངས་པ་ཅན་གྱི་ཡིད་ནི་འཇུག་པའི་རྣམ་པར་་་་་
ཤེས་པ་དག་གི་དེ་མ་ཐག་པའི་གནས་མ་ཡིན་ཏེ་འདི་གཉིས་ནི་དུས་་་་
ཐམས་ཅད་དུ་འབྱུང་བས་དེ་དག་འགགས་སྟོབས་ཀྱིས་ཤེས་པ་གཞན་
སྐྱེ་བའི་གོ་འབྱེད་པ་མ་ཡིན་པའི་ཕྱིར་རོ། །དེའི་ཕྱིར་རྣམ་པར་ཤེས་པ་
དྲུག་པོ་དག་ཅེས་སྨོས་སོ། །དེ་དག་ཀྱང་མ་སྐྱེས་པའི་གནས་སྐབས་ན་
ནི་(༡༦༢བ)དེ་མ་ཐག་པའི་གནས་མ་ཡིན་ཏེ་རང་གི་ངོ་བོ་མ་སྐྱེས་་
པས་ཤེས་པ་གཞན་གོ་མ་བཀག་པའི་ཕྱིར་ནམ་མཁའ་བཞིན། སྐྱེས་ལ་
མ་འགགས་པའི་གནས་ན་ཡང་མ་ཡིན་ཏེ་རང་མ་འགགས་ན་ཤེས་པ་་
གཞན་སྐྱེ་བའི་གོ་མི་རྙེད་པའི་ཕྱིར་རོ། །གང་གི་ཚེ་རང་ཉིད་འགགས་
པ་དེའི་ཚེ་ཤེས་པ་ཕྱི་མ་སྐྱེ་བའི་གོ་ཕྱེ་བའི་ཕྱིར་དེའི་དེ་མ་ཐག་པའི་
གནས་སུ་འགྱུར་ལ། དེ་བས་ན་འགགས་མ་ཐག་པ་ཞེས་སྨོས་སོ། །དེ་
ཡང་ཤེས་པ་རིགས་མཐུན་གཞན་གྱིས་བར་མ་ཆོད་པ་ལ་བྱའི་སྐད་
ཅིག་གཞན་གྱིས་མ་ཆོད་པ་ནི་མ་ཡིན་ཏེ་འགོག་པ་ལ་སྙོམས་པར
ཞུགས་པ་སོགས་ཀྱི་གནས་སྐབས་ན་སྙོམས་པར་འཇུག་ཁའི་སེམས་་་་་
འགགས་ནས་ཡུན་རིང་དུ་ལོན་པ་ཡང་ལངས་མ་ཐག་པའི་སེམས་ཀྱི་་་
དེ་མ་ཐག་པའི་གནས་སུ་འགྱུར་བའི་ཕྱིར་རོ། །ཤེས་པ་གཞན་གྱིས་
བར་ཆོད་པ་ནི་མ་ཡིན་ཏེ་ཤེས་པ་གང་གིས་བར་ཆོད་པའི་ཤེས་པ་དེ་་
ཉིད་ཀྱིས་ཤེས་པ་ཕྱི་མ་སྐྱེ་བ་ལ་གོ་འབྱེད་པའི་ཕྱིར་རོ། །དེའི་ཕྱིར་
·398.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འགགས་མ་ཐག་པ་ཞེས་སྨོས་སོ། །དྲུག་པོ་འགགས་མ་ཐག་པའི་གནས་
སྐབས་ཀྱི་དབང་པོ་ལ་སོགས་པ་གཞན་བསལ་བའི་ཕྱིར་རྣམ་པར་་་་
ཤེས་པ་ཞེས་སྨོས་སོ། །འཇུག་པའི་རྣམ་པར་ཤེས་པ་རྣམས་རང་གི་
མཇུག་ཐོགས་སུ་འབྱུང་བའི་རྣམ་པར་ཤེས་པ་རང་དང་རིགས་མཐུན་
པའི་དེ་མ་ཐག་པའི་གནས་སུ་འགྱུར་པས་དེའི་ཕྱིར་རྣམ་པར་ཤེས་པ་་
དྲུག་པོ་དག་ཅེས་སྨོས་སོ། །དེ་ལ་སྡེ་པ་གང་དག་རྣམ་ཤེས་དུ་མ་ཅིག་
ཅར་མི་སྐྱེ་བར་འདོད་པ་དེ་དག་གི་ལྟར་ན་གང་གི་ཚེ་རྣམ་པར་ཤེས་
པ་གཅིག་མ་འགགས་པར་གནས་པ་དེའི་ཚེ་རིགས་མཐུན་པའམ་མི་་་་་
མཐུན་པའི་ཤེས་པ་གཞན་སྐྱེ་བ་གོ་སྐབས་མི་རྙེད་པའི་ཕྱིར་མིག་གི་
རྣམ་པར་ཤེས་པ་ལྟ་བུ་གཅིག་འགགས་པའི་རྗེས་སུ་ཡིད་ཀྱི་རྣམ་པར་་
ཤེས་པ་ལྟ་བུའི་ཤེས་པ་རིགས་མི་མཐུན་གཅིག་སྐྱེ་བ་ན་སྔ་མ་མིག་གི་་་
རྣམ་པར་ཤེས་པར་( ༡༦༣ན)འགགས་པའི་སྟོབས་ཀྱིས་ཕྱི་མ་སྐྱེ་་་
བའི་གོ་རྙེད་པས་དེའི་ཕྱིར་རྣམ་པར་ཤེས་པ་འགགས་མ་ཐག་པ་རེ་རེ་
ཡང་འཇུག་པའི་རྣམ་པར་ཤེས་པ་དྲུག་ཀའི་དེ་མ་ཐག་པའི་གནས་སུ་་
འགྱུར་བ་ཡིན་ལ། དེ་དག་གི་ལྟར་ན་རྣམ་པར་ཤེས་པ་དྲུག་པོ་
འགགས་མ་ཐག་གང་ཡིན་པ་དེ་ནི་དྲུག་པ་ཡིད་ཀྱི་རྣམ་ཤེས་ཀྱི་རྣམ་་་་
པར་ཤེས་པའི་གནས་ཡིན་པའི་ཕྱིར་ཡིད་ཅེས་བྱ་སྟེ། ཇི་སྐད་དུ། དྲུག་
པའི་རྟེན་ནི་རབ་སྒྲུབ་ཕྱིར། །ཁམས་ནི་བཅོ་བརྒྱད་དག་ཏུ་འདོད། །
ཅེས་དང་། དྲུག་པོ་འགགས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་
དོ༑ །ཞེས་འབྱུང་བ་ཡིན་ནོ། །གང་དག་རྣམ་པར་ཤེས་པ་དུ་མ་ཅིག་
ཅར་འབྱུང་བར་འདོད་པ་དེ་དག་གི་ལྟར་ན་ནི་མིག་གི་རྣམ་པར་ཤེས་
•399.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
༣གགས་མ་ཐག་པ་གང་ཡིན་པ་དེ་ནི་ཡིད་ཀྱི་རྣམ་པར་ཤེས་པ་ལ་་་
སོགས་པ་ཤེས་པ་རིགས་མི་མཐུན་པ་གཞན་སྐྱེ་བའི་གོ་འབྱེད་པ་མ་་་
ཡིན་ཏེ་གང་གི་ཚེ་མིག་གི་རྣམ་པར་ཤེས་པ་སྐྱེ་ལ་མ་འགགས་པར
ཡོད་པ་དེའི་ཚེ་ཤེས་པ་རིགས་མི་མཐུན་པའི་ཤེས་པ་གཞན་སྐྱེ་བ་ལ
འགལ་བ་མེད་པས་དེས་དེ་དག་སྐྱེ་བའི་གོ་མི་འགག་པའི་ཕྱིར་རོ། །
གལ་ཏེ་དེས་དེ་དག་སྐྱེ་བ་ལ་བགེགས་མ་བྱས་པ་ཙམ་གྱིས་གོ་ཕྱེ་བར་་་
འདོད་ན། དེའི་ཕྱིར་ཐམས་ཅད་ཀྱིས་གོ་ཕྱེ་བས་ཐམས་ཅད་ཀྱི་དེ་མ་
ཐག་པའི་རྐྱེན་དུ་ཧ་ཅང་ཐལ་ཆེ་བར་འགྱུར་ཏེ་དཔེར་ན་བྱེ་བྲག་ཏུ་་
སྨྲ་བའི་བྱེད་རྒྱུ་བཞིན་ནོ། །དེ་བས་ན་མིག་གི་རྣམ་པར་ཤེས་པ་ལ་
སོགས་པ་འགགས་མ་ཐག་པ་ནི་རང་དང་རིགས་མི་མཐུན་པའི་ཤེས་་་
པའི་དེ་མ་ཐག་པའི་རྐྱེན་མ་ཡིན་པས་དྲུག་པོ་འགགས་མ་ཐག་པའི
རྣམ་པར་ཤེས་པ་ནི་དྲུག་པ་ཡིད་ཀྱི་ཤེས་པའི་རྟེན་བྱེད་པའི་ཕྱིར་ཡིད་
དུ་འཇོག་པ་མ་ཡིན་གྱི། འོན་ཀྱང་རང་དང་རིགས་མཐུན་པའི་ཤེས་པ་
ཕྱི་མའི་དེ་མ་ཐག་པའི་གནས་སུ་གྱུར་པས་དེའི་ཕྱིར་ཡིད་ཅེས་བྱའོ། །
ཅིའི་ཕྱིར་རིགས་མཐུན་པའི་ཤེས་པ་ཕྱི་མའི་རྟེན་དུ་འགྱུར་ཞེ་ན། ཤེས་
པ་དུ་མ་ཅིག་ཅར་སྐྱེ་བར་(༡༦༣བ) འདོད་པ་དག་གི་ལུགས་ལ་་་་་
ཡང་རིགས་མཐུན་པའི་ཤེས་པ་གཉིས་ཅིག་ཅར་སྐྱེ་བ་གད་ཡིན་པ་དེ་་
ནི་གནས་མེད་ཅིང་གོ་སྐབས་མེད་དོ། །དེའི་ཕྱིར་མིག་གི་རྣམ་པར་
ཤེས་པ་སྐྱེས་ལ་མ་འགགས་པ་དེ་སྲིད་དུ་རྒྱུ་མེད་པ་ལ་མིག་གི་རྣམ་་་་་་་
པར་ཤེས་པ་གཞན་གཉིས་པ་སྐྱེ་བའི་གནས་མེད་དོ། །གང་གི་ཚེ་མིག་
གི་རྣམ་པར་ཤེས་པ་སྔ་མ་འགགས་པའི་རྗེས་སུ་མིག་གི་རྣམ་པར་ཤེས་
•400·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་གགཉིས་པ་སྐྱེས་པ་དེའི་ཚེ་སྔ་མ་འགགས་པའི་སྟོབས་ཀྱིས་ཕྱི་མ་སྐྱེ་་་་་
བའི་གོ་སྐབས་རྙེད་པ་ཡིན་པས་དེའི་ཕྱིར་སྔ་མ་ནི་ཕྱི་མའི་དེ་མ་ཐག་་་
པའི་གནས་ཡིན་ནོ། །།དེའི་ཕྱིར་ཤེས་པ་གཅིག་གིས་རིགས་མི
པའི་ཤེས་པ་དུ་མའི་དེ་མ་ཐག་པའི་རྐྱེན་བྱེད་པ་མི་སྲིད་ལ་རིགས་་་་་་་
མཐུན་པ་ཡང་རེ་རེ་ཁོ་ནའི་རྐྱེན་དུ་འགྱུར་གྱི་དུ་མ་ནི་མ་ཡིན་ཏེ
རིགས་མཐུན་པའི་ཤེས་པ་དུ་མ་ཅིག་ཅར་མི་སྐྱེ་བའི་ཕྱིར་རོ། །དེའི་
ཕྱིར་རྣམ་འགྲེལ་ལས། དེ་རྣམས་རིགས་མཐུན་པ་ཉིད་ལས། །ནུས་པ་
ངེས་པར་འགྱུར་བ་ཡིན། །ཞེས་གསུངས་པ་ཡིན་ནོ། །གང་ཡང་ཕུང་པོ་
ལྔ་པ་བྱེ་བྲག་ཏུ་བཤད་པ་ལས། མིག་ལ་སོགས་པའི་རྣམ་པར་ཤེས་
པའི་ཚོགས་དྲུག་པོ་དག་འགགས་མ་ཐག་པའི་རྣམ་པར་ཤེས་པ་ལ་་་
ཡིད་ཅེས་བརྗོད་པ་གང་ཡིན་པ་དེ་ནི་དྲུག་པ་ཡིད་ཀྱི་རྣམ་པར་ཤེས་་་་
པའི་གནས་སྒྲུབ་པའི་ཕྱིར་ཡིན་གྱི། ཞེས་གསུངས་པ་གང་ཡིན་པ་དེ་
ཡང་སྡེ་པ་དག་གི་ལུགས་ལ་ཡིན་གྱི་ཤེས་པ་དུ་མ་ཅིག་ཅར་སྐྱེ་བར་་་་་་
འདོད་པའི་ཕྱོགས་ལ་མི་འགྲིག་པར་སྣང་ངོ༌། །སུམ་ཅུ་པའི་འགྲེལ་
པར་ཡང། ཀུན་གཞིའི་རྣམ་པར་ཤེས་པའི་དེ་མ་ཐག་པའི་རྐྱེན་ལས་
འཇུག་པའི་རྣམ་པར་ཤེས་པ་འབྱུང་བ་དང༌། དེ་མ་ཐག་པའི་རྐྱེན་
གཅིག་གིས་ཀྱང་ཤེས་པ་དུ་མ་བསྐྱེད་དོ་ཞེས་གསུངས་པ་ཡང་། དེ་མ་
ཐག་རྐྱེན་གྱི་དོན་ལ་རྣམ་པར་མ་བརྟགས་པར་ཟད་དོ། །ཡིད་བཤད་
ཟིན་ཏོ།།
དེའི་འོག་ཏུ་རྣམ་པར་ཤེས་པ་བཤད་པ་སྐབས་སུ་བབས་པས་དེའི་
ཕྱིར་རྣམ་པར་ཤེས་པ་གང་ཞེ་ན་ཞེས་སྨོས་སོ། །དྲི་བ་དེའི་ལན་མདོར་
•401·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྟན་( ༡༦༤ན) པ་ནི། རྣམ་པར་ཤེས་པའི་ཚོགས་དྲུག་སྟེ་འདི་ལྟར།
མིག་གི་རྣམ་པར་ཤེས་པ་ལ་སོགས་པའོ། །ཡུལ་དང་དབང་པོ་གཉིས་
ཀ་ལས་སྐྱེ་བའི་རྣམ་པར་ཤེས་པ་དེ་ཉིད་ལ་མིག་གི་རྣམ་པར་ཤེས་པ
ཞེས་པ་ལ་སོགས་པ་དབང་པོའི་སྒོ་ནས་ཐ་སྙད་འདོགས་ཀྱི། གཟུགས་
ཤེས་པ་ཞེས་པ་ལ་སོགས་པ་ཡུལ་གྱི་སྒོ་ནས་ཐ་སྙད་མི་འབྱེད་པ་ཅི་ཞེ་་
ན༑ མི་ལ་སོགས་པའི་དབང་པོ་རྣམས་ནི་དེ་དག་ལ་བརྟེན་པའི་རྣམ་
པར་ཤེས་པ་དེ་དང་དེའི་ཐུན་མོང་མ་ཡིན་པའི་རྟེན་ཡིན་པས་དེའི་་་་་
ཕྱིར་དབང་པོ་དེ་དག་གི་སྒོ་ནས་ཐ་སྙད་བཏགས་ན་ཤེས་པ་དེ་དང་་་་་
དེ་འཁྲུལ་མེད་དུ་གོ་བར་འགྱུར་ཏེ་དཔེར་རྔའི་སྒྲ་ཞེས་པ་དང་ནས་ཀྱི་
མྱུ་གུ་ཞེས་པ་ལྟ་བུའོ། །གཟུགས་ལ་སོགས་པའི་ཡུལ་རྣམས་ནི་དབང་
པོ་ལྟར་ཐུན་མོང་མ་ཡིན་པ་མ་ཡིན་ཏེ་གཟུགས་ལ་སོགས་པ་རྣམས་ནི་
ཡིད་ཀྱི་ཤེས་པའི་ཡང་ཡུལ་ཡིན་ལ་ཡུལ་གཅིག་ཀྱང་གང་ཟག་དུ་མའི་་
དབང་པོའི་ཤེས་པ་དུ་མས་ཐུན་མོང་དུ་ལོངས་སྤྱོད་པའི་ཕྱིར་རོ
དེའི་ཕྱིར་གཟུགས་ཤེས་པ་ཞེས་པ་ལ་སོགས་པ་ཡུལ་གྱི་སྒོ་ནས་ཐ་སྙད་
སྦྱར་ན་ཡིད་ཀྱི་རྣམ་པར་ཤེས་པ་ཡང་གཟུགས་ཤེས་པ་ལ་སོགས་པར་་
དོགས་པར་འགྱུར་བས་དེའི་ཕྱིར་མངོན་པར་འདོད་པའི་ཤེས་པ་དེ་་་་
ཡང་འཁྲུལ་པ་མེད་པར་གོ་བར་མི་འགྱུར་བ་ཡིན་ནོ། །དེའི་ཕྱིར་རྣམ་
འགྲེལ་ལས། གོ་བར་བྱེད་པ་ཉིད་མཐོང་ནས། །ཐ་སྙད་ངེས་པར་སྦྱར་
བ་ཡིན། །དབང་པོའི་ཐ་སྙད་ལ་དེ་ཡོད། །ཅེས་གསུངས་ཤིང་། ཚད་
མས་ཀུན་ལས་བཏུས་པ་ལས་ཀྱང་། ཐུན་མོང་མ་ཡིན་རྒྱུ་ཡི་ཕྱིར། །ངེ་
ཡི་ཐ་སྙད་དབང་པོས་བྱས། །ཞེས་གང་གསུངས་པ་ཡིན་ནོ། །འགྲེལ་
•·402·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར༑དབང་པོ་རྣམས་ལ་ཚིག་རྣམ་པར་སྦྱོར་བ་རྣམ་པ་ལྔ་འཐད་པའི་
ཕྱིར་དང༌། ཡུལ་རྣམས་ལ་ཚིག་སྦྱར་བ་མི་འཐད་པའི་ཕྱིར་རོ། །ཞེས་
འཆད་པར་བྱེད་མོད། ཚིག་རྣམས་ནི་སྨྲ་བ་པོའི་འདོད་པ་ཙམ་གྱི་རྗེས་
སུ་བྱེད་པ་ཡིན་གི་དངོས་པོའི་དབང་ནི་མ་ཡིན་ནོ། །དེའི་ཕྱིར་ཚིག་
སྦྱར་བ་རྣམས་( ༡༦༤བ)ཡུལ་ལ་ཡང་མི་འཐད་པའི་རྒྱུ་མཚན་མེད་་
པས་རིགས་པར་མ་མཐོང་ངོ་། །ཅི་མིག་གིས་གཟུགས་མཐོང་ངམ་འོན་
ཏེ་རྣམ་པར་ཤེས་པས་མཐོང་ཞེ་ན། འདི་ལ་བྱེ་བྲག་ཏུ་སྨྲ་བ་རྣམས་
རྟེན་བཅས་ཀྱི་དབང་པོ་ཁོ་ནས་མཐོང་གི་རྣམ་པར་ཤེས་པས་ནི་མ་་་་་
ཡིན་ནོ། ཞེས་ཟེར་རོ། །མདོ་སྡེ་པ་ཁ་ཅིག་རྣམ་པར་ཤེས་པ་ཁོ་ནས་
མཐོང་གི་དབང་པོ་བེམ་པོ་ཡིན་པའི་ཕྱིར་མཐོང་བ་མ་ཡིན་ནོ་ཞེས་་་་་
ཟེར་རོ། །འདིས་ནི་ཡང་དག་པར་ན་ཆོས་ཐམས་ཅད་བྱེད་པ་མེད་
པའི་ཕྱིར་གཅིག་གིས་ཀྱང་མི་མཐོང་ལ་ཅིག་ཤོས་ཀྱིས་ཀྱང་མི་མཐོང་་་
མོད་ཀྱི་འོན་ཀྱང་ཐ་སྙད་དུ་དེ་གཉིས་ཀ་ཚོགས་པ་ལ་མཐོང་བར
གདགས་སོ། །དེ་ལ་ཡང་རྣམ་པ་དྲུག་གིས་གཟུགས་མཐོང་བ་ལ་མིག་
གཙོ་བོ་ཡིན་ཏེ་འདི་ལྟར་འབྱུང་བའི་རྒྱུའི་ཕྱིར་ནི་མིག་ལས་དེ་འབྱུང་་
བའི་ཕྱིར་རོ། །དེའི་གནས་ཀྱི་ཕྱིར་ནི་མཐོང་པའི་རྟེན་མིག་ཡིན་པའི་
ཕྱིར་རོ། །དེ་མི་གཡོ་བར་འཇུག་པའི་ཕྱིར་ནི་མིག་གི་རྟག་ཏུ་རིགས་
གཅིག་པའི་ཕྱིར་རོ། །རང་དབང་དུ་འཇུག་པའི་ཕྱིར་ནི་སྐད་ཅིག་རེ་
རེ་ལ་འབྱུང་བ་རྐྱེན་གྱིས་ཚོགས་པ་ལ་མི་ལྟོས་པའི་ཕྱིར་རོ། །མཛེས་
པར་འཇུག་པའི་ཕྱིས་ནི་དེས་མཛེས་པར་བྱེད་པའི་ཕྱིར་རོ། །ལུང་གི་
ཕྱིར་ནི་མིག་གི་གཟུགས་རྣམས་མཐོང་ངོ་ཞེས་གསུངས་པའི་ཕྱིར་ཏེ།
·403·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཇི་སྐད་བཤད་པ་དེ་ཐམས་ཅད་ནི་རྣམ་པར་ཤེས་པ་ལ་མི་སྲིད་པའི་་་་་
ཕྱིར་རོ། །ཡང་རྣམ་པར་ཤེས་པ་དྲུག་པོ་དག་ལ་དུ་ཞིག་ནི་རྣམ་པར་
རྟོག་པ་དང་བཅས་པ་ཡིན། དུ་ཞིག་ནི་རྣམ་པར་རྟོག་པ་མེད་ང་ཡིན་
ཞེ་ན། རྣམ་པར་རྟོག་པ་གསུམ་གྱིས་ཡིད་ཀྱི་རྣམ་པར་ཤེས་པ་གཅིག་
པུ་རྣམ་པར་རྟོག་པ་དང་བཅས་པ་ཡིན་ཏེ་འདི་ལྟར། རང་བཞིན་གྱིས་
རྣམ་པར་རྟོག་པ་དང་། རྗེས་སུ་དྲན་པའི་རྣམ་པར་རྟོག་པ་དང་།
མངོན་པར་འདུ་བྱེད་པའི་རྣམ་པར་རྟོག་པའོ། །དང་པོ་ནི་དེ་ལྟར་གྱི་
འདུ་བྱེད་མྱོང་བ་ན་རང་གི་མཚན་ཉིད་ལ་རྣམ་པར་རྟོག་པའོ། །
གཉིས་པ་ནི་སྔོན་མྱོང་བའི་འདུ་བྱེད་ལ་རྣམ་པར་རྟོག་པའོ། །གསུམ་
པ་ནི་དུས་གསུམ་གྱི་ལྐོག་ཏུ་གྱུར་( ༡༦༥ན) པ་རྣམས་ལ་རྣམ་པར་་་་
རྟོག་པའོ། །ཡང་རྣམ་པར་རྟོག་པ་བདུན་ཏེ། དམིགས་པ་ལ་རང་གི་
ངང་གིས་འཇུག་པའི་རྣམ་པར་རྟོག་པ་དང་མཚན་མ་དང་བཅས་པ་་་
དང་མཚན་མ་མེད་པ་དང་ཀུན་ཏུ་ཚོལ་བར་བྱེད་པ་དང་སོ་སོར་རྟོག་
པ་དང་ཉོན་མོངས་པ་ཅན་དང་ཉོན་མོངས་པ་ཅན་མ་ཡིན་པའི་རྣམ་
པར་རྟོག་པའོ། །དང་པོ་ནི་རྣམ་པར་ཤེས་པའི་ཚོགས་ལྔ་སྟེ་དམིགས་
པ་ལ་བཀྲ་བར་མ་བཟུང་བར་རང་གི་ཡུལ་ཇི་ལྟ་བ་བཞིན་དུ་རང་གི་་་
ངང་གིས་འཇུག་པའི་ཕྱིར་རོ། །གཉིས་པ་ནི་རང་བཞིན་དང་རྗེས་སུ་
དྲན་པའི་རྣམ་པར་རྟོག་པ་སྟེ་དེ་དག་གིས་ནི་འདས་པ་དང་ད་ལྟར་་་་
གྱི་ཡུལ་ལ་བཀྲ་བར་འཛིན་པའི་ཕྱིར་རོ། །གསུམ་པ་ནི་མ་འོངས་པས་
ཡུལ་འདི་ལ་བྱེད་པའི་རྣམ་པར་རྟོག་པ་གང་ཡིན་པའོ། །ལྷག་མ་
རྣམས་ནི་མངོན་པར་སྤྱོད་པའི་རྣམ་པར་རྟོག་པའི་ངོ་བོ་ཉིད་དུ་རིག་་
·404·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་བྱ་སྟེ། འདི་རེས་འགའ་ནི་མངོན་པར་རྟོག་ཅིང་ཀུན་ཏུ་ཚོལ་ལོ། །
རེས་འགའ་ནི་སོ་སོར་རྟོག་གོ །རེས་འགའ་ནི་ཉོན་མོངས་པ་ཅན་དུ་
འགྱུར་རོ། །རེས་འགའ་ནི་ཉོན་མོངས་པ་ཅན་མ་ཡིན་པར་འགྱུར་རོ། །
རྣམ་པར་ཤེས་པའི་ཚོགས་དྲུག་པོ་དག་སྤྱིར་བཤད་ནས་རེ་རེ་ནས་་་
བསྟན་པའི་ཕྱིར་མིག་གི་རྣམ་པར་ཤེས་པ་གང་ཞེ་ན་ཞེས་སྨོས་སོ། །
འདི་དག་རེ་རེ་ཡང་རྟེན་དང་དམིགས་པ་དང་རང་གི་ངོ་བོ་ཉིད
གསུམ་གྱིས་རིག་པར་བྱའོ། །དེ་ཡང་མིག་ལ་བརྟེན་ཅིང་ཞེས་པས་ནི་
མིག་གི་རྣམ་པར་ཤེས་པ་རང་གི་རྟེན་གྱི་སྒོ་ནས་མཚོན་པར་བྱེད་
པའོ༑ །གཟུགས་ལ་དམིགས་ནས་ཞེས་པས་ནི་ཡུལ་གྱི་སྒོ་ནས་སོ། །སོ་
སོར་རྣམ་པར་རིག་པའོ་ཞེས་པས་ནི་ངོ་བོ་ཉིད་སྟོན་པར་བྱེད་པའོ། །
གཞན་རྣམས་ལ་ཡང་དེ་བཞིན་སྦྱར་བར་བྱ་སྟེ་གོ་སླ་བར་བཤད་དོ། །
རྣམ་པར་ཤེས་པ་བཤད་ཟིན་ཏོ། །དེ་ཐམས་ཅད་ཀྱིས་ནི་ཕུང་པོ་ལྔ་
ལེགས་པར་གཏན་ལ་ཕབ་པའི་སྒོ་ནས་རྣམ་པར་བཞག་པ་བཤད་
ཟིན་ཏོ།།
ཁམས་ཀྱི་རྣམ་གཞག་བསྟན་པ།
རྗ� ད་ནི་ཁམས་དང་སྐྱེ་མཆེད་ཀྱི་རྣམ་པར་བཞག་པ་སྐབས་སུ་
བབ་པས་དེ་དག་བཤད་པར་( ༡༦༥བ)བྱའོ། །དེ་ལ་རེ་ཞིག་ཁམས་
རྣམས་ཀྱི་རང་བཞིན་གཏན་ལ་དབབ་པར་བཞེད་ནས། ཁམས་རྣམས་
ཀྱི་རྣམ་པར་བཞག་པ་གང་ཞེ་ན། ཞེས་སྨོས་སོ། །དེ་ལ་སྔར་གཟུགས་ལ་
སོགས་པའི་ཕུང་པོ་ལྔར་གཏན་ལ་ཕབ་པའི་ཆོས་དེ་དག་ཉིད་ཁམས་་་
•405·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སུ་རྣམ་པར་འཇོག་པར་བྱེད་ལ། ཁམས་སུ་རྣམ་པར་བཞག་པ་གང་
ཡིན་པ་དེ་དག་ཉིད་སྐྱེ་མཆེད་དུ་རྣམ་པར་འཇོག་པར་བྱེད་ཀྱི། ཕུང་
པོ་ལས་མ་གཏོགས་པའི་ཁམས་དང་ཁམས་ལས་མ་གཏོགས་པའི་སྐྱེ་་་
མཆེད་རྣམས་གཞན་དུ་ནི་མེད་དོ། །དེའི་ཕྱིར་ཕུང་པོ་ལས་དམིགས་
ཀྱིས་བཏོན་ནས་ཁམས་རྣམ་པར་བཞག་གོ། །ཁམས་ལས་དམིགས་
ཀྱིས་བཏོན་ནས་སྐྱེ་མཆེད་རྣམ་པར་བཞག་གོ། །དེ་ལ་གཟུགས་ཀྱི་ཕུང་
པོར་རྣམ་པར་བཞག་པའི་ཆོས་གང་ཡིན་པ་དེ་དག་ནི་གཟུགས་ཅན་་་
གྱི་ཁམས་བཅུར་འགྱུར་ཏེ་འདི་ལྟར་མིག་གི་ཁམས་ལ་སོགས་པའོ།། །
དེར་མ་ཟད་ཆོས་ཀྱི་ཁམས་ཀྱི་ཕྱོགས་གཅིག་ཀྱང་ཡིན་ཏེ་ཆོས་ཀྱི་སྐྱེ་་་་་
མཆེད་པའི་གཟུགས་རྣམ་པ་ལྔ་གང་ཡིན་པའོ།།ཚོར་བ་དང་འདུ་ཤེས་
དང་འདུ་བྱེད་ཀྱི་ཕུང་པོ་རྣམ་པར་བཞག་པ་གང་ཡིན་པ་དེ་དག་ནི་་
ཆོས་ཀྱི་ཁམས་ཀྱི་ཕྱོགས་གཅིག་ཏུ་འགྱུར་རོ། །རྣམ་པར་ཤེས་པའི་ཕུང་
པོར་རྣམ་པར་བཞག་པ་གང་ཡིན་པའི་ཆོས་དེ་རྣམས་ནི་རྣམ་པར
ཤེས་པའི་ཁམས་བདུན་དུ་འགྱུར་ཏེ་འདི་ལྟར་མིག་གི་རྣམ་པ་ཤེས
པའི་ཁམས་ལ་སོགས་པའོ། །དེ་ལ་ཉོན་མོངས་པ་ཅན་དང་དྲུག་པོ་
འགག་མ་ཐག་པའི་ཡིད་དག་ནི་ཡིད་ཀྱི་ཁམས་ཡིན་ནོ། །རྣམ་པར་
ཤེས་པ་ཞེས་བཤད་པ་གང་ཡིན་པ་དེ་ནི་མིག་གི་རྣམ་པར་ཤེས་པའི་་་་
ཁམས་ལ་སོགས་པ་དྲུག་ཡིན་ནོ། །སེམས་ཞེས་བཤད་པའི་ཀུན་གཞིའི་
རྣམ་པར་ཤེས་པ་གང་ཡིན་པ་དེ་ནི་ཁམས་བདུན་གའི་རང་བཞིན
ཡིན་ཏེ་ས་བོན་དང་རྣམ་པར་སྨིན་པ་གཉིས་ཀས་ཀྱང་རྣམ་པར་ཤེས་་
པ་བདུན་པོ་དག་གི་རྒྱུ་དང་བདག་པོའི་རྐྱེན་བྱེད་པའི་ཕྱིར་དང་་་་་་་
•406•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཁམས་ཀྱི་སྒྲ་ཡང་རྒྱུའི་དོན་ཅན་དུ་འཆད་(༡༦༦ན)པའི་ཕྱིར་རོ། །
དེའི་ཕྱིར་དེའི་ས་བོན་བསགས་པ་དང་རྣམ་པར་སྨིན་པ་ཀུན་གཞིའི་
རྣམ་པར་ཤེས་པ་གང་ཡིན་པ་ཞེས་སྔར་བཤད་པ་ཡིན་ནོ། །ཕུང་པོར་
རྣམ་པར་བཞག་པའི་ཆོས་ཐམས་ཅད་ནི་ཁམས་གྱིས་བསྡུས་ན་ཁམས་
གསུམ་རྣམ་པར་བཞག་པའི་ཆོས་རྣམས་ཀྱང་ཕུང་པོས་བསྡུས་སམ་ཞེ་
ན་མ་ཡིན་ནོ། །དེ་ལྟར་ན་ཁམས་རྣམས་ཀྱི་ནང་ནས་ཕུང་པོ་རྣམས་ཀྱི་
ཆོས་ཅི་ཞིག་མ་བསྡུས་ཤེ་ན་ཆོས་ཀྱི་ཁམས་ལ་ཡོད་པའི་འདུས་མ་བྱས་
ཏེ་དེ་ལ་ནི་ཕུང་པོའི་དོན་མེད་པའི་ཕྱིར་རོ། །འདི་ལྟར་གཟུགས་ལ་
སོགས་པ་ནི་འདས་པ་དང་མ་འོངས་པ་ལ་སོགས་པའི་རྣམ་པ་དག་་་་་
གིས་གཅིག་ཏུ་བསྡུས་ནས་སྤུངས་པའི་ཕྱིར་རམ་ཁུར་ཁྱེར་བ་ལ་
སོགས་པའི་དོན་གྱིས་ཕུང་པོ་ཡིན། འདུས་མ་བྱས་དག་ནི་བསྟན་དུ་
ཡོད་པ་མ་ཡིན་པས་དོན་དེ་དག་རུང་བ་མ་ཡིན་པའི་ཕྱིར་རོ། །འདུས་
མ་བྱས་དེའི་རང་བཞིན་ནི་ཅི་ཞིག །རྣམ་པ་ནི་དུ་ཞེ་ན། རྒྱུ་དང་རྐྱེན་
ལས་མ་བྱུང་ཞིང་རྣམ་པར་བཅད་པ་ཙམ་ངོ་བོར་ཤེས་པར་བྱ་བ་གང་
ཡིན་པ་དེ་ནི་འདུས་མ་བྱས་ཀྱི་རང་བཞིན་ཡིན་ནོ། །དེ་ཡང་འདུས་མ་
བྱས་ཀྱི་དངོས་པོ་བརྒྱད་དེ་འདི་ལྟར། ཆོས་དགེ་བ་རྣམས་ཀྱི་དེ་བཞིན་
ཉིད་ལ་སོགས་པའོ། །དེ་ལ་དགེ་བའི་དེ་བཞིན་ཉིད་ཀྱི་རང་བཞིན་ནི་
གང་ཟག་དང་ཆོས་ཀྱི་བདག་མེད་པ་རྣམ་པ་གཉིས་ཡིན་ནོ། །།དེའི་
རྣམ་གྲངས་ནི་སྟོང་པ་ཉིད་ལ་སོགས་པའོ། །རྣམ་གྲངས་དེ་དག་གི་
དོན་ནི་བདག་མེད་པ་དེ་ཉིད་སྔར་གྱི་གནས་སྐབས་ལས་རྐྱེན་གྱི་་་་་་་
དབང་གིས་རྣམ་པ་གཞན་དུ་མི་འགྱུར་བའི་ཕྱིར་དེ་བཞིན་ཉིད་ཅེས་་་
·407·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱའོ༑ །དེ་ལ་དམིགས་ནས་ཚུལ་བཞིན་དུ་བསྒོམས་པས་འདོད་ཆགས་
ལ་སོགས་པའི་ཀུན་ནས་ཉོན་མོངས་པའི་ཆོས་རྣམས་མི་རྒྱུ་ཞིང
སྟོངས་པར་བྱེད་པས་དེའི་ཕྱིར་སྟོང་པ་ཉིད་ཅེས་བྱའོ། །གཟུགས་ནས་
བྱང་ཆུབ་ཀྱི་བར་གྱི་སྤྲོས་པའི་མཚན་མ་ཐམས་ཅད་ཉེ་བར་ཞི་བས་་་་་
དེའི་ཕྱིར་མཚན་མ་མེད་པ་ཞེས་བྱའོ། །གང་ཟག་དང་ཆོས་ཀྱི་རྣམ་
པར་ཕྱིན་ཅི་( ༡༦༦བ) ལོག་པའི་དམིགས་པ་ཡིན་པའི་ཕྱིར་ཡང་་་་་་་
དག་པའི་མཐའ་ཞེས་བྱའོ། །འཕགས་པ་རྣམས་ཀྱི་རྣམ་པར་མི་རྟོག་
པའི་ཡེ་ཤེས་ནི་རྣམ་པ་ཐམས་ཅད་དུ་མི་བསླུ་བའི་ཕྱིར་དམ་པ་ཡིན་་་་་
ལ་ཡེ་ཤེས་དམ་པ་དེའི་སྤྱོད་ཡུལ་ཡིན་པས་དེའི་ཕྱིར་དོན་དམ་ཞེས་
བྱའོ༑ །འདི་ལ་གང་ཟག་གི་བདག་མེད་པའི་རྣམ་པ་བསྒོམས་པ་ལས་
ཉན་ཐོས་དང་རང་སངས་རྒྱས་རྣམས་ཀྱིས་རྟོགས་ཤིང་ཐོབ་པར་བྱ་་་་་
བའི་འཕགས་པའི་ཆོས་རྣམས་འབྱུང་ཞིང་ཆོས་ཀྱི་བདག་མེད་པའི་་་་་་
རྣམ་པ་བསྒོམས་པ་ལས་ནི་སངས་རྒྱས་ཀྱི་ཆོས་རྣམས་འབྱུང་བས་་་
ཉན་ཐོས་ལ་སོགས་པའི་ཆོས་ཐམས་ཅད་ཀྱི་རྒྱུ་ཡིན་ལ་དེའི་ཕྱིར་ཆོས་་
ཀྱི་དབྱིངས་ཞེས་བྱའོ། །དོན་དེ་དག་དབུས་དང་མཐའ་རྣམ་པར་
འབྱེད་པའི་ཚིག་ལེའུར་བྱས་པ་ལས་གསུངས་པ། སྟོང་པ་ཉིད་ནི་
མདོར་བསྡུས་ན། །དེ་བཞིན་ཉིད་དང་ཡང་དག་མཐའ། །མཚན་མ་
མེད་དང་དོན་དམ་དང་། །ཆོས་ཀྱི་དབྱིངས་རྣམས་རྣམ་གྲངས་སོ། །
གཞན་མིན་ཕྱིན་ཅི་ལོག་མ་ཡིན། །དེ་འགགས་འཕགས་པའི་སྤྱོད་ཡུལ་
དང་༑ འཕགས་པའི་ཆོས་ཀྱི་རྒྱུ་ཡི་ཕྱིར། །རྣམ་གྲངས་དོན་དེ་གོ་རིམ་
བཞིན༑ །ཞེས་སོ། །ཆོས་དགེ་བ་རྣམས་ཀྱི་དེ་བཞིན་ཉིད་ཀྱི་ངོ་བོ་དང་
·408.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམ་གྲངས་དང་རྣམ་གྲངས་ཀྱི་དོན་ཇི་ལྟ་བ་དེ་བཞིན་དུ་མི་དགེ་བ་་་་
དང་ལུང་དུ་མ་བསྟན་པ་རྣམས་ཀྱི་དེ་བཞིན་ཉིད་ཀྱི་ངོ་བོ་དང་རྣམ་་་་
གྲངས་དང་རྣམ་གྲངས་ཀྱི་དོན་རྣམས་ཀྱང་དེ་ཁོ་ན་བཞིན་དུ་བལྟ་་་་
བར་བྱའོ། །དེ་བཞིན་ཉིད་གསུམ་ནི་ཆོས་ཅན་ཐ་དད་པ་ཙམ་མ་
གཏོགས་པ་ངོ་བོ་དབྱེར་མེད་པའི་ཕྱིར་དེ་དག་གི་ངོ་བོ་དང་རྣམ
གྲངས་ལ་སོགས་པ་ནི་གཅིག་ཁོ་ན་ཡིན་ནོ། །ནམ་མཁའི་ངོ་བོ་ནི་
ཐོགས་བཅས་ཀྱི་གཟུགས་མེད་ཅིང་བཀག་པ་ཙམ་གྱི་ཆོས་ཡིད་ཀྱི་་་་་་
རྣམ་པར་ཤེས་པའི་སྤྱོད་ཡུལ་དུ་གྱུར་པའོ། །ངེས་པའི་ཚིག་ནི་ལུས་
ཅན་གྱི་བྱེད་པ་བསྐྱེད་པ་དང་འགྲོ་བ་ལ་སོགས་པ་ཐམས་ཅད་ཀྱི་གོ་་་་
འབྱེད་པའི་ཕྱིར་ནམ་མཁའ་ཞེས་བྱའོ། །དངོས་པོ་མེད་པ་ལ་གཞན་ལ་
གོ་འབྱེད་པའི་མཐུ་མེད་པ་མ་ཡིན་ནམ་ཞེ་ན། ཡུལ་དེར་གང་ཡོད་ན་
( ༡༦༧ན)གཟུགས་ཅན་གཞན་འབྱུང་བའི་གོ་རྙེད་ཅིང་གང་མ་་་་་་་་
དམིགས་ན་དེ་ལྟ་བུའི་གོ་མི་རྙེད་པ་ཙམ་ལ་གོ་ཕྱེ་བ་ཞེས་ཐ་སྙད་དུ་་་་་
བྱས་པ་ཡིན་ལ་དེ་ལྟ་བུ་ཡང་ནམ་མཁའ་ལ་ཡོད་པ་ཡིན་ཏེ་ནམ་
མཁའ་ནི་ཐོགས་བཅས་ཀྱི་གཟུགས་བཀག་པས་རབ་ཏུ་ཕྱེ་བ་ཡིན་ལ་་
གང་ན་ཐོགས་བཅས་ཀྱི་དངོས་པོ་མེད་པ་དེ་ནི་གཟུགས་ཅན་འབྱུང་་་
བའི་གོ་རྙེད་ལ་དེ་མེད་ན་ནི་མ་ཡིན་ཏེ་ཐོགས་པ་དང་བཅས་པའི་་་་་་
དངོས་པོས་ཡུལ་དེར་གོ་བཀག་པའི་ཕྱིར་རོ། །དེ་ལྟར་ན་ནམ་མཁའ་
ནི་གོ་ཕྱེ་བའི་རང་བཞིན་ཡིན་པས་དེའི་ཕྱིར་གོ་འབྱེད་པ་ཞེས་བྱའི་གོ་
འབྱེད་པའི་བྱ་བ་དང་ལྡན་པ་ནི་མ་ཡིན་ནོ། །དེའི་ཕྱིར་ནམ་མཁའ་ནི་
འབྲས་བུའི་གཟུགས་རྣམས་སྐྱེ་བའི་གོ་ཕྱེ་བ་ཙམ་ཡིན་གྱི་དེ་ལ་ཁྱད་་་་་་
•409.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་གཞན་བསྐྱེད་པའི་ནུས་པ་མེད་པས་འབྱུང་བར་འགྱུར་བ་ཡང
མ་ཡིན་ནོ། །ཤེས་རབ་ཀྱིས་བདེན་པ་ལ་སོ་སོར་བརྟགས་པའི་སྟོབས་
ཀྱིས་ཐོབ་པ་མ་ཡིན་གྱི་རྒྱུ་རྐྱེན་མ་ཚང་བས་ཐོབ་པའི་འགོག་པ་ནི་
དགག་བྱ་གང་རྒྱུ་རྐྱེན་འགའ་ཞིག་མ་ཚང་བའི་སྟོབས་ཀྱིས་འགོག་ལ་་་
ས་བོན་གཉེན་པོས་མ་བཅོམ་པས་གཏན་བྲལ་བ་མ་ཡིན་པའོ། །དཔེར་
ན་ཡིད་ཨུཏྤ་ལའི་གཟུགས་ལ་ཆགས་བཞིན་པའི་དུས་ན་གཟུགས་་་་་་་་
གཞན་དང་སྒྲ་ལ་སོགས་པའི་ཡུལ་གཞན་རྣམས་ཉེ་བར་ཡོད་ཀྱང་དེ་་་
དག་ལ་དམིགས་པའི་དབང་པོའི་ཤེས་པ་རྣམས་ལ་དུས་དེ་ཉིད་ཀྱི་ཚེ་་
སོ་སོར་བརྟགས་པ་མ་ཡིན་པའི་འགོག་པ་ཐོབ་པས་མི་སྐྱེ་བ་ལྟ་བུའོ། །
ཅིའི་ཕྱིར་དེའི་ཚེ་དབང་པོའི་ཤེས་པ་དེ་དག་གི་སོ་སོར་བརྟགས་པ་མ་
ཡིན་པའི་འགོག་པ་ཐོབ་ཅེ་ན། གལ་ཏེ་ཡིད་ལ་བྱེད་པ་ཉེ་བར་ཡོད་ན་
དེའི་ཚེ་ཨུཏྤ་ལ་ལས་གཞན་པའི་གཟུགས་རྣམས་དང་སྒྲ་ལ་སོགས་
པའི་ཡུལ་ཉེ་བར་གནས་པ་རྣམས་ལ་ཡང་དམིགས་པའི་དབང་པོའི་་་་་
ཤེས་པ་གཞན་རྣམས་ཀྱང་སྐྱེ་བར་འགྱུར་ཏེ་ཡིད་བྱེད་ལས་གཞན་
པའི་རྒྱུ་རྣམས་མ་ཚང་བ་མེད་པར་ཡོད་པའི་ཕྱིར། དེ་ལྟར་ན་ཡང་
དེའི་ཚེ་དེ་དག་ལ་ཡིད་བྱེད་མ་ཚང་བས་མི་སྐྱེ་བ་ཡིན་ལ་མ་སྐྱེས་པ
ཙམ་ལ་འགོག་པ་ཐོབ་( ༡༦༧བ) ཅེས་པའི་ཐ་སྙད་བྱེད་པ་ཡིན་ནོ། །
འོན་ཀྱང་ས་བོན་སྤོང་བྱེད་ཀྱི་གཉེན་པོ་མ་སྐྱེས་པས་དེའི་ཕྱིར་གཏན་་
ནས་བྲལ་བ་ནི་མ་ཡིན་ནོ། །རྒྱུ་རྐྱེན་ཐམས་ཅད་མ་ཚང་ནས་མི་སྐྱེ་བ་
གང་ཡིན་པ་ནི་སོ་སོར་བརྟགས་པ་མ་ཡིན་པའི་འགོག་པ་མ་ཡིན་ཏེ།
རི་བོང་གི་རྭ་ལ་སོགས་པ་གཏན་མེད་པ་རྣམས་ཀྱིས་ཀྱང་སོ་སོར་
•410·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བརྟགས་པ་མ་ཡིན་པའི་འགོག་པ་ཐོབ་པར་ཐལ་བའི་ཕྱིར་དང་།
དགག་བྱ་མ་དམིགས་པ་ལ་འགོག་པ་ཐོབ་པ་མི་རིགས་པའི་ཕྱིར་རོ། །
དེ་བས་ན་རང་གི་རྒྱུ་རྐྱེན་འགའ་ཞིག་ཚང་འགའ་ཞིག་མ་ཚང་བའི་་་་་
ཆོས་རྣམས་ཀྱི་འགོག་པ་དེ་ཐོབ་པ་ཡིན་ནོ། །དེ་ཡང་མ་འོངས་པ་
རྣམས་ཀྱི་ཡིན་གྱི་འདས་པ་དང་ད་ལྟར་བ་རྣམས་ཀྱི་ནི་མ་ཡིན་ཏེ
སྐྱེས་ཟིན་པའི་ཕྱིར་རོ། །སེམས་ཅན་གྱི་རྒྱུད་དུ་གཏོགས་པ་ཡིན་གྱི་མ་
གཏོགས་པ་རྣམས་ལ་ནི་མ་ཡིན་ནོ། །དེ་ཡང་རང་གི་རྒྱུད་དུ་གཏོགས་
པ་ཁོ་ན་ལ་ཡིན་གྱི་གཞན་གྱི་རྒྱུད་དུ་གཏོགས་པ་ལ་ནི་མ་ཡིན་ནོ། །
ཆོས་གང་ལ་སོ་སོར་བརྟགས་པའམ་སོ་སོར་བརྟགས་པ་མ་ཡིན་པའི་་་
འགོག་པ་ཐོབ་པ་དེ་དག་གཉིས་ཀ་ཡང་གཏན་མི་སྐྱེ་བའི་ཆོས་ཅན་དུ་
མཚུངས་ཀྱང་གཉེན་པོས་ས་བོན་བཅོམ་པ་དང་མ་བཅོམ་པའི་བྱེ་་་་
བྲག་གིས་བྲལ་བ་དང་བྲལ་བ་མ་ཡིན་པའི་ཁྱད་པར་ཡོད་དོ། །བདེན་
པ་ལ་སོ་སོར་བརྟགས་པའི་ཤེས་རབ་བར་ཆད་མེད་ལམ་གྱིས་ཐོབ་་་་་་
པར་བྱ་བའི་འགོག་པ་ནི་དགག་བྱ་གང་གཉེན་པོ་སྐྱེས་པའི་སྟོབས་་་་་་
ཀྱིས་འགོག་ལ་ས་བོན་བཅོམ་པས་གཏན་བྲལ་བའོ། །འདི་ཡང་སེམས་
ཅན་གྱི་རྒྱུད་དུ་གཏོགས་པ་ཁོ་ན་ལ་ཡིན་གྱི་མ་གཏོགས་པ་རྣམས་ལ་་་་
མ་ཡིན་ནོ། །མ་འོངས་པ་ཁོ་ན་ལ་ཡིན་གྱི་འདས་པ་དང་ད་ལྟར་བ་ལ་
མ་ཡིན་ནོ། །ཟག་པ་དང་བཅས་པ་ལ་ཡིན་གྱི་ཟག་པ་མེད་པ་ལ་མ་
ཡིན་ནོ། །ཉོན་མོངས་པ་ཅན་ཁོ་ན་ལ་ཡིན་གྱི་མ་བསྒྲིབས་ལ་ལུང་དུ་མ་
བསྟན་པ་དང་དགེ་བ་རྣམས་ལ་ནི་མ་ཡིན་ཏེ་དེ་དག་ནི་འདུན་པའི་་་་
འདོད་ཆགས་དང་བྲལ་བ་ཙམ་གྱིས་སྤང་བར་འཇོག་ལ་དེ་དག་
•411.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྤངས་པའི་རྒྱུད་ལ་ཡང་ས་བོན་མ་བཅོམ་པས་སླར་ཡང་ཀུན་ཏུ
འབྱུང་བའི་ཕྱིར་རོ། །( ༡༦༨ན)དེའི་ཕྱིར་འཇིག་རྟེན་ལས་འདས་
པའི་ལམ་གྱིས་ཉོན་མོངས་པའི་ས་བོན་བཅོམ་པ་ཁོ་ན་ལ་སོ་སོར་
བརྟགས་པའི་འགོག་པ་ཞེས་བྱའི་འཇིག་རྟེན་པའི་ལམ་གྱིས་བྲལ་བ་་་་
ལ་ནི་མ་ཡིན་ཏེ་ས་བོན་འཇོམས་པའི་མཐུ་མེད་པའི་ཕྱིར་རོ། ་འོན་
ཀྱང་དེ་དག་ཀྱང་བརྡའི་འགོག་པའམ་རྣམ་གྲངས་པའི་འགོག་པ་ཙམ་
ནི་ཡིན་ནོ། །ཆོས་གང་ཡིན་པའི་སོ་སོར་བརྟགས་པའི་འགོག་པ་ཐོབ་
པ་དེས་བརྟགས་པ་མ་ཡིན་པའི་འགོག་པ་ཡང་ཐོབ་པ་ཡིན་ནམ། གང་
བརྟགས་མིན་ཐོབ་པ་དེས་ཀྱང་བརྟགས་པའི་འགོག་པ་ཐོབ་པ་ཡིན་་་་་
ནོ་ཞེ་ན། ཆོས་གང་བརྟགས་པའི་འགོག་པ་ཐོབ་ལ་བརྟགས་མིན་མི་
ཐོབ་པ་ཡང་ཡོད་དེ་འདི་ལྟར། མཐོང་བའི་ལམ་སྐྱེས་པ་ནི་དགེ་ངའི་
རྩ་བ་གཅོད་པའི་ལོག་ལྟ་དང་ངན་སོང་བའི་ཕུང་པོ་དང་ཁམས་དང་་
སྐྱེ་མཆེད་མ་གཏོགས་པའི་མཐོང་བས་སྤང་བར་བྱ་བའི་ཉོན་མོངས་་་་་
པ་མ་འོངས་པ་རྣམས་ཏེ་ཇི་སྲིད་དུ་མཐོང་ལམ་མ་སྐྱེས་པ་དེ་སྲིད་དུ་་་
དེ་དག་མི་སྐྱེ་བའི་ཆོས་ཅན་དུ་བྱེད་པ་མི་ནུས་པས་བརྟགས་མིན་མི་་
ཐོབ་ལ་མཐོང་ལམ་གྱིས་ས་བོན་བཅོམ་པའི་ཕྱིར་རོ། །བརྟགས་མིན་གི་
འགོག་པ་ཐོབ་ཀྱི་བརྟགས་འགོག་མ་ཡིན་པ་ཡང་ཡོད་དེ། གང་གི་ཚེ་
མི་ལྕོགས་པ་མེད་པ་ལ་བརྟེན་ནས་མཐོང་བའི་ལམ་སྐྱེས་པ་དེའི་ཚེ་་་་
བསམ་གཏན་གྱི་ས་གཞན་ལ་བརྟེན་པའི་མཐོང་བའི་ལམ་མ་འོངས་་་
པ་རྣམས་ཀྱི་སོ་སོར་བརྟགས་པ་མ་ཡིན་པའི་འགོག་པ་ཐོབ་ཀྱི་བརྟག་་
པའི་འགོག་པ་ནི་མ་ཡིན་ཏེ་ཟག་མེད་ཡིན་པའི་ཕྱིར་རོ། །ཅིའི་ཕྱིར་
412.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བརྟགས་མིན་ཐོབ་ཅེ་ན། ཇི་སྲིད་མི་ལྕོགས་པ་མེད་པ་ལ་བརྟེན་པའི་
ལམ་དེ་མ་སྐྱེས་པ་དེ་སྲིད་དུ་བསམ་གཏན་གྱི་ས་གཞན་ལ་བརྟེན་པའི་
མཐོང་ལམ་མ་འོངས་པ་རྣམས་ཀྱང་གང་ཟག་དེ་ལ་སྐྱེ་རུང་དུ་ཡོད་པ་
ཡིན་ལ། གང་གི་ཚེ་དེ་སྐྱེས་པ་དེའི་ཚེ་དེ་དག་རྣམས་རྒྱུད་དེ་ལ་གཏན་
མི་སྐྱེ་སྟེ་གང་ཟག་གཅིག་ལ་མཐོང་ལམ་ལན་གཉིས་སྐྱེ་བ་མི་སྲིད་པའི་
ཕྱིར་རོ། །དེ་བས་ན་དེ་དག་གིས་དེའི་ཚེ་བརྟགས་མིན་ཐོབ་པ་ཡིན་
( ༡༦༨བ)ནོ༑ །འགོག་པ་གཉིས་ཀ་ཐོབ་པ་ཡང་ཡོད་དེ་འདི་ལྟར།
གང་གི་ཚེ་སྦྱོར་བའི་ལམ་རྩེ་མོ་དང་བཟོད་པ་སྐྱེས་པ་དེའི་ཚེ་དགེ
བའི་རྩ་བ་གཅོད་པའི་ལོག་ལྟ་དང་ངན་སོང་བའི་ཕུང་པོ་དང་ཁམས་་
དང་སྐྱེ་མཆེད་རྣམས་ཀྱི་གོ་རིམ་བཞིན་བརྟགས་མིན་གྱི་འགོག་པ
ཐོབ་ལ། གང་གི་ཚེ་མཐོང་བའི་ལམ་སྐྱེས་པ་དེའི་ཚེ་དེ་དག་གཉིས་
ཀའི་ས་བོན་བཅོམ་པས་བརྟགས་པའི་འགོག་པ་ཐོབ་པ་ཡིན་ནོ། །དེ་
ལ་རྩེ་མོའི་ཡེ་ཤེས་སྐྱེས་པ་ན་དགེ་བའི་རྩ་བ་གཅོད་པའི་ལོག་ལྟའི་ས་་་
བོན་མ་སྤངས་ཀྱང་རྒྱུད་དེ་ལ་གཏན་མི་སྐྱེ་བའི་ཆོས་ཅན་དུ་གྱུར་པས་
བརྟགས་མིན་གྱི་འགོག་པ་ཐོབ་པ་ཡིན་ལ། ཚུལ་དེ་ནི་བཟོད་པ་སྐྱེས་
པའི་ཚེ་ངན་སོང་བའི་ཕུང་པོའི་བརྟགས་མིན་ཐོབ་པ་ཡང་བལྟ་བར་་་
བྱའོ༑ །འགོག་པ་གཉིས་ཀ་མི་ཐོབ་པ་ཡང་ཡོད་དེ་འདས་པ་དང་ད་
ལྟར་བ་རྣམས་དང་ཟག་མེད་མ་འོངས་པ་སྐྱེ་བའི་ཆོས་ཅན་རྣམས་སོ།།
བྱེ་བྲག་ཏུ་སྨྲ་བ་དག་ནི་འགོག་པ་འདི་གཉིས་ཀ་དག་ཀྱང་རྟག་པའི་་་་་
རྫས་སུ་འདོད་ཅིང་ཁྱད་པར་དུ་སོ་སོར་བརྟགས་པའི་འགོག་པ་ནི་་་་
སྤང་བྱ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པའི་བྲལ་བའི་་་་་་
413.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྫས་སོ་སོ་བ་དུ་མའི་རང་བཞིན་དུ་འདོད་དེ། ཇི་སྐད་དུ། སོ་སོར་
བརྟགས་པའི་འགོག་པ་གང༌། །བྲལ་བའོ་སོ་སོ་སོ་སོ་ཡིན། །སྐྱེ་ལ་
གཏན་དུ་འགོག་⊕བྱེད་པ། །འགོག་གཞན་སོ་སོར་བརྟགས་མིན་པའི། །
ཞེས་བཤད་པ་ཡིན་ནོ། །ཡང་དེ་དག་ནི་དུས་གསུམ་གྱི་ཟག་ང་དང་
བཅས་པའི་ངོ་བོས་ཐམས་ཅད་ཀྱིས་སོ་སོར་བརྟག་པའི་འགོག་པ་
ཐོབ་ལ། ཟག་མེད་མ་འོངས་པ་མི་སྐྱེ་བའི་ཆོས་ཅན་རྣམས་ཀྱིས་
བརྟགས་མིན་ཁོ་ན་ཐོབ་ལ་ཟག་མེད་འདས་ད་ལྟར་མ་འོངས་པ་སྐྱེ་་་་་
བའི་ཆོས་ཅན་རྣམས་ཀྱིས་ནི་འགོག་པ་གཉིས་ཀ་མི་ཐོབ། ཟག་པ་དང་
བཅས་པ་མ་འོངས་པ་མི་སྐྱེ་བའི་ཆོས་ཅན་རྣམས་ཀྱིས་གཉིས་ཀ་ཐོབ་་
ལ་ཟག་བཅས་འདས་པ་དང་ད་ལྟ་མ་འོངས་པ་སྐྱེ་བའི་ཆོས་ཅན་
རྣམས་ཀྱིས་སོ་སོར་བརྟགས་པའི་འགོག་པ་ཁོ་ན་ཐོབ་པར་འདོད་པ་་་
ཡིན་ནོ། །( ༡༦༩ན)མི་གཡོ་བ་ནི། དགེ་རྒྱས་བསམ་གཏན་གསུམ་
པའི་འདོད་ཆགས་དང་བྲལ་ལ་དེའི་གོང་མ་བཞི་པའི་འདོད་ཆགས་་་་
དང་མ་བྲལ་བའི་གནས་སྐབས་ན་བདེ་བ་དང་སྡུག་བསྔལ་གྱི་ཚོར་བ་་
མ་ལུས་པ་འགོག་པའོ། །འདུ་ཤེས་དང་ཚོར་བ་འགོག་པ་ནི། ཅི་ཡང་
མེད་པའི་ཞེས་པ་ལ་སོགས་པ་ནི་སྔར་ལྟར་བཤད་དེ། མདོར་ན་འགོག་
པ་ལ་སྙོམས་པར་ཞུགས་པའི་ཚེ་ཚོགས་བདུན་འཁོར་དང་བཅས་པ་་་་
འགགས་པའི་མེད་དགག་ཉིད་འདིར་འདུས་མ་བྱས་སུ་གཟུང་བར་་་་
བྱའོ༑ །ཅིའི་ཕྱིར་འདི་དག་འདུས་མ་བྱས་སུ་བཞག་ཅེ་ན། སྤང་བྱ་ནི་
གཉིས་ཏེ་ཉོན་མོངས་པ་དང་དེའི་གནས་སུ་གྱུར་པའི་ཚོར་བའོ། །ཚོར
0གེགས།
·414.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བ་དེ་ཡང་རྣམ་པ་གཉིས་ཏེ་འགྱུར་བ་བྱེད་པ་དང་འགྱུར་བ་མི་བྱེད་་་་
པའོ༑ །དེ་དག་ནི་གོ་རིམ་བཞིན་དུ་བདེ་བ་དང་སྡུག་བསྔལ་དང་སྡུག་
བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བའོ། །དེ་ལ་ཉོན་
མོངས་པ་སྤོང་བས་ནི་སོ་སོར་བརྟགས་པའི་འགོག་པ་རྣམ་པར
བཞག་གོ །ཚོར་བ་རྣམ་པ་གཉིས་སྤོང་བས་ནི་གོ་རིམ་བཞིན་དུ་མི་
གཡོ་བ་དང་འདུ་ཤེས་དང་ཚོར་བ་འགོག་པ་རྣམ་པར་བཞག་གོ། །དེ་
ལ་ཉོན་མོངས་པ་སྤོང་པ་ནི་དེའི་ཕྱོགས་དང་མཐུན་པའི་གནས་ངན་་་་
ལེན་དང་བྲལ་བའི་ཕྱིར་གནས་གྱུར་པའོ། །ཚོར་བ་སྤོང་པ་ནི་དེའི་
གཉེན་པོར་གྱུར་པ་སྙོམས་འཇུག་གི་སྒྲིབ་པ་དང་བྲལ་བའི་ཕྱིར་་་་་་་
གནས་གྱུར་པའོ། །དེའི་ཕྱིར་བསམ་གཏན་དང་པོ་ནས་སྡུག་བསྔལ་གྱི་
ཚོར་བ་འགགས་ཀྱང་འགྱུར་བ་བྱེད་པའི་ཚོར་བ་མ་ལུས་པ་མ་་་
འགགས་པས་དེའི་ཕྱིར་གནས་གྱུར་པར་མི་རུང་ལ། དེའི་ཕྱིར་འདུས་
མ་བྱས་སུ་མ་བཞག་གོ །དེ་ལྟར་ན་ཆོས་ཀྱི་སྐྱེ་མཆེད་པའི་གཟུགས་
ཅན་རྣམ་པ་ལྔ་ལ་སོགས་པ་རྣམ་པ་བཅུ་དྲུག་གི་བདག་ཉིད་ནི་ཆོས་་་་
ཀྱི་ཁམས་ཡིན་ནོ། །
སྐྱེ་མཆེད་ཀྱི་རྣམ་གཞག་བསྟན་པ།
དེ་ལྟར་ཁམས་ཀྱི་རྣམ་གཞག་བཤད་ནས་དེའི་འོག་དུ་སྐྱེ་མཆེད་ཀྱི་
རྣམ་གཞག་འཆད་པར་བཞེད་ནས། སྐྱེ་མཆེད་རྣམས་ཀྱི་རྣམ་པར་
བཞག་པ་གང་ཞེ་ན་ཞེས་པ་ལ་སོགས་པ་གསུངས་ཏེ། ( ༡༦༩བ)དེ་
དག་ནི་གོ་སླ་བར་ཟད་དོ། །རྒྱས་པར་བཤད་པ་དེ་དག་གི་དོན་མདོར་
·415·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྡུས་ཏེ་བསྟན་པར་བཞེད་ནས། གང་གི་ཕྱིར་ཕུང་པོ་ལས་དདམིགས་
ཀྱིས་བཏོན་ནས་ཁམས་རྣམ་པར་བཞག་ལ་ཁམས་ལས་དམིགས་ཀྱིས་་
བཏོན་ནས་སྐྱེ་མཆེད་རྣམ་པར་འཇོག་པ་དེ་ཉིད་ཀྱི་ཕྱིར་ཕུང་པོ་ལ་་་་་
སོགས་པ་རྣམས་ནི་ཆོས་གསུམ་དུ་འགྱུར་ཏེ་ཞེས་གསུངས་སོ། །དེ་ལ་
གཟུགས་ཀྱི་ཕུང་པོས་ནི་གཟུགས་ཅན་གྱི་ཁམས་དང་སྐྱེ་མཆེད་བཅུ་་་་
བསྡུས་སོ། །ཆོས་ཀྱི་ཁམས་ཀྱིས་ནི་ཚོར་བ་དང་འདུ་ཤེས་དང་འདུ་
བྱེད་ཀྱི་ཕུང་པོ་རྣམས་དང་ཆོས་ཀྱི་སྐྱེ་མཆེད་རྣམས་བསྡུས་སོ། །ཡིད་
ཀྱི་སྐྱེ་མཆེད་ཀྱིས་ནི་རྣམ་པར་ཤེས་པའི་ཁམས་བདུན་བསྡུས་པས་་་་་་་
དེའི་ཕྱིར་གསུམ་པོ་དེ་ཙམ་དུ་སྔར་རྣམ་པར་བཞག་པའི་ཆོས་ཐམས་་་
ཅད་འདུ་བར་འགྱུར་རོ། །དེ་ལྟར་ཕུང་པོ་དང་ཁམས་དང་སྐྱེ་མཆེད་
རྣམས་ཀྱི་རྣམ་པར་བཞག་པ་རྒྱས་པར་བཤད་ནས་དེའི་འོག་ཏུ་ཞར་་་
ལ་བྱུང་བ་ཅུང་ཟད་དཔྱད་པར་བྱའོ། །
ཞར་བྱུང་དབང་པོ་དང་ཁམས་ལ་མུ་བཞི་དཔྱད་པ་དང་།
ཡུལ་དབང་རྟེན་གསུམ་གྱི་ས་མཚུངས་དཔྱད་པ།
དེ་ཡང་དབང་པོ་དང་ཁམས་ལ་མུ་བཞི་དཔྱད་པ་དང་། ཡུལ་
དབང་རྟེན་གསུམ་གྱི་ས་མཚུངས་དཔྱད་པ་དང་རྣམ་པ་གཉིས་ཀྱིས་་་་
ཤེས་པར་བྱའོ། །དང་པོའི་དབང་དུ་བྱས་ནས་མིག་ཅེས་ཀྱང་བྱ་ཞེས་
པ་ལ་སོགས་གསུངས་པ་ཡིན་ཏེ། དེ་ལ་དགྲ་བཅོམ་པ་ཐ་མ་ལ་ཕུང་པོ་
ལྷག་མ་མེད་པའི་དབྱིངས་སུ་ཡོངས་སུ་མྱ་ངན་ལས་འདའ་བར་
འགྱུར་བའི་མིག་གང་ཡིན་པ་དེ་ནི་མིག་གི་ཁམས་མ་ཡིན་ཏེ་མིག་
•416.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཞན་གྱི་རྒྱུ་མི་བྱེད་པའི་ཕྱིར་རོ། །ཁམས་ཀྱི་དོན་ནི་འདིར་རྒྱུའི་དོན་
དུ་བྱས་པ་ཡིན་ཏེ། གཞན་དུ་ན་དེ་ཡང་མིག་གི་རྣམ་པར་ཤེས་པའི་
ཉེར་སྤྱོད་གནས་ཀྱི་སྒོ་ནས་འཛིན་པར་བྱེད་པའི་ཁམས་ནི་ཡིན་ནོ། །
ཡང་ན་འདི་ལྟར་བཤད་དེ་དགྲ་བཅོམ་པ་རྣམས་ཕུང་པོ་ལྷག་མ་མེད་་
པའི་དབྱིངས་སུ་ཡོངས་སུ་མྱ་ངན་ལས་འདའ་བ་དེའི་ཚེ་ཐོག་མར་་
འཇིག་རྟེན་ལས་འདས་པའི་ལམ་ལ་སྙོམས་པར་འཇུག་གོ། །དེའི་འོག་
ཏུ་འགོག་པ་ལ་སྙོམས་པར་འཇུག་གོ། །དེ་ནས་རིམ་གྱིས་ཚེའི་འདུ་
བྱེད་བཏང་བས་རྣམ་པར་སྨིན་པའི་རྣམ་ཤེས་ཀྱང་འགག་སྟེ་ཆོས་ཀྱི་་་
དབྱིངས་རྣམ་པར་( ༡༧༠ན) དག་པ་འབའ་ཞིག་རང་བཞིན་དུ་
འགྱུར་རོ་ཞེས་བཤད་པས། གང་གི་ཚེ་འཕགས་པའི་ལམ་ལ་སྙོམས་
པར་འཇུག་པ་ནས་བཟུང་སྟེ་ཇི་སྲིད་ཚེའི་འདུ་བྱེད་མ་བཏང་གི་བར་་
གྱི་མིག་གི་དབང་པོ་ནི་འདིར་གཟུང་བར་བྱ་བ་ཡིན་ལ་དེ་ནི་མིག་གི་
རྣམ་པར་ཤེས་པའི་ཉེར་སྤྱོད་གནས་ཀྱི་སྒོ་ནས་ཀྱང་འཛིན་པར་བྱེད་་་
མ་ཡིན་པའི་ཕྱིར་མིག་གི་ཁམས་མ་ཡིན་ནོ། །སྒོ་ངའི་ནང་ན་འདུག་པ་
ལ་སོགས་པ་ནས་གཟུགས་མེད་པར་སྐྱེས་པའི་མིག་གི་རྒྱུ་ནི་གང་ལས་་
མིག་འགྲུབ་པར་འགྱུར་བའི་ས་བོན་ཀུན་གཞི་ལ་ཡོད་པ་གང་ཡིན
པའོ༑ །དེ་ནི་གཟུགས་དང་བའི་རང་བཞིན་མ་ཡིན་པའི་ཕྱིར་མིག་མ་
ཡིན་ལ་མིག་གཞན་གྱི་རྒྱུ་བྱེད་པའི་ཕྱིར་མིག་གི་ཁམས་ཡིན་ནོ། །དགྲ་
བཅོམ་པ་ཐ་མ་དང་སྒོ་ངའི་ནང་ན་འདུག་པ་ལ་སོགས་པ་དེ་མ་ཡིན་་་་
པའི་གནས་སྐབས་གཞན་མིག་ཐོབ་པ་མ་ཉམས་པ་དག་ནི་གཉིས་ཀ་་་
ཡིན་ནོ། །ཕུང་པོ་ལྷག་མ་མེད་པའི་མྱ་ངན་ལས་འདས་པ་ནི་འདུས་
•·417·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱས་ཀྱི་འཇུག་པ་ཐམས་ཅད་ཉེ་བར་ཞི་བའི་ཕྱིར་དང་། གཟུགས་མེད་
པར་སྐྱེས་པའི་འཕགས་པ་ནི་སླར་འདོད་པ་དང་གཟུགས་སུ་སྐྱེ་བ་མི་་
སྲིད་པས་དེའི་ཕྱིར་མིག་དང་མིག་གི་ཁམས་གཉིས་ཀ་མེད་པ་ཡིན་ནོ།།
མིག་དང་མིག་གི་ཁམས་ལ་མུ་བཞི་དཔྱད་པ་དེ་བཞིན་དུ་རྣ་བལ་་་་་་
སོགས་པ་རྣམས་ལ་ཚུལ་དེ་བཞིན་ཏེ། དེ་ཡང་གཞན་རྣམས་ལ་སྔ་མ་
ཁོ་ན་ལྟར་ཡིན་ལ། ལུས་དང་ལུས་ཀྱི་ཁམས་ལ་ཅི་རིགས་སུ་སྦྱར་ཏེ་
འདི་ལྟར། སྒོ་ངའི་ནང་ན་འདུག་པ་ལ་སོགས་པ་རྣམས་ནི་ལུས་ཀྱི་
དབང་པོ་དངོས་དང་ལྡན་པས་དེའི་ཕྱིར་གཟུགས་མེད་པའི་ཁམས་སུ་
སྐྱེ་བའི་ལུས་ཀྱི་རྒྱུ་ཁོ་ན་ལུས་ཀྱི་ཁམས་ཡིན་ལ་ལུས་མ་ཡིན་པའི་མུར་་་
སྦྱར་བར་བྱའོ། །འགོག་པ་ལ་སྙོམས་པར་ཞུགས་པའི་ཡིད་ཀྱི་ཁམས་ནི་
ཀུན་གཞིའི་རྣམ་པར་ཤེས་པ་ཡིན་ཏེ་སྙོམས་འཇུག་ལས་ལངས་པ་ན་་་
དེ་ལས་ཡིད་འབྱུང་བའི་ཕྱིར་རོ། །དེས་སེམས་ཀྱི་དེ་མ་ཐག་པའི་རྟེན་
མི་( ༡༧༠བ)བྱེད་པས་ཡིད་དངོས་མ་ཡིན་ནོ། །དེ་མ་ཡིན་པ་ནི་དགྲ་
བཅོམ་པ་དང་འགོག་པ་ལ་སྙོམས་པར་ཞུགས་པ་བོར་བ་རྣམས་སོ། །
ཡུལ་དང་དབང་པོ་རྟེན་གསུམ་གྱི་ས་མཚུངས་དཔྱད་པར་བཞེད་ནས།
གང་དུ་འབྱུང་ཞིང་སྐྱེས་པར་འགྱུར་བ་ཞེས་སོགས་གསུངས་ཏེ། མིག་
གིས་གཟུགས་མཐོང་བ་ན་རྟེན་དབང་པོ་ཡུལ་གསུམ་ག་ས་མཚུངས་་་་
པ་ཡང་ཡོད་མི་མཚུངས་པ་ཡང་ཡོད་དོ། །དང་པོའི་དབང་དུ་བྱས་
ནས་དེའི་ས་པའི་མིག་གིས་ཞེས་གསུངས་ཏེ། དེ་ཡང་འདི་ལྟར། རྟེན་
འདོད་པའི་ཁམས་སུ་དང་པོར་བྱུང་ཞིང་རྒྱུན་གྱིས་སྐྱེས་པར་གྱུར་པ་་་
ཞིག་འདོད་པ་ན་སྤྱོད་པའི་མིག་གིས་དེའི་ས་པའི་གཟུགས་ལ་ལྟ་ན་་་་་་
་·418·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གསུམ་ག་ས་མཚུངས་པ་ཡིན་ནོ། །དེ་བཞིན་དུ་རྟེན་བསམ་གཏན་དང་
པོ་ལ་སོགས་པ་དག་གིས་རང་གི་ས་པའི་མིག་གིས་རང་གི་ས་པའི་
གཟུགས་ལ་ལྟ་ན་ཡང་ཐམས་ཅད་ས་མཚུངས་པ་ཡིན་ནོ། །མི་མཚུངས་
པའི་དབང་དུ་བྱས་ནས་གཞན་གྱི་ས་པས་ཞེས་གསུངས་ཏེ། དེ་ཡང་
འདི་ལྟར། རྟེན་འདོད་པ་ན་སྤྱོད་པས་གཟུགས་ན་སྤྱོད་པའི་བསམ་
གཏན་དང་པོ་དང་གཉིས་པ་སོགས་ཀྱི་མིག་གིས་འོག་མ་རྣམས་ཀྱི་་་་་་
གཟུགས་མཐོང་བ་ན་རྟེན་དང་མཚུངས་ཤིང་དབང་པོ་དང་མི་
མཚུངས་པ་ཡིན་ནོ། །དེ་ལ་ཡང་གང་གི་ཚེ་བསམ་གཏན་བཞི་པའི་
མིག་གིས་དེའི་ས་པའི་གཟུགས་ལ་ཡུལ་དབང་གཉིས་མཚུངས་པ་ཡིན་
ནོ༑ །དེས་བསམ་གཏན་དང་པོ་གསུམ་ལ་ལྟ་བ་ན་གསུམ་ག་མཚུངས་
པ་མ་ཡིན་ནོ། དེས་འདོད་པའི་གཟུགས་ལ་ལྟ་བ་ན་ཡུལ་དང་རྟེན་ས་
མཚུངས་པ་ཡིན་ནོ། །ས་འོག་མ་རྣམས་ཀྱི་མིག་ནི་རགས་ལ་གོང་མ་
རྣམས་ཀྱི་གཟུགས་ནི་ཕྲ་བའི་ཕྱིར་འོག་མའི་མིག་གིས་གོང་མའི་་་་་......
གཟུགས་མཐོང་བ་མི་སྲིད་པ་ཡིན་ནོ། །དེ་ལས་ལྡོག་པའི་ཕྱིར་གོང་མ་
རྣམས་ཀྱི་མིག་གིས་ནི་འོག་མའི་གཟུགས་རྣམས་མཐོང་བ་ཡིན་ནོ། །
མིག་གིས་གཟུགས་རྣམས་མཐོང་ཞིང་ལྟ་བ་ཇི་ལྟ་བ་དེ་བཞིན་དུ་རྣ་་་་་
བས་( ༡༧༡ན) སྒྲ་ལ་ཡང་དེ་བཞིན་དུ་བལྟ་བར་བྱའོ། །ས་འོག་མའི་
མིག་ནི་དམན་པའི་ཕྱིར་དང་སྤངས་པའི་ཕྱིར་དང་དགོས་པ་མེད་་་་་་་་
པའི་ཕྱིར་གོང་མའི་རྟེན་ལ་བསྐྱེད་པ་སྲིད་པ་མ་ཡིན་ནོ། །གོང་མའི་
མིག་ནི་མཆོག་ཏུ་གྱུར་པའི་ཕྱིར་དང་ས་དེ་པའི་ཏིང་ངེ་འཛིན་ཐོབ་པ་
དག་གིས་སྒྲུབ་ནུས་པའི་ཕྱིར་འོག་མའི་རྟེན་ལ་བསྐྱེད་པར་བྱེད་པ་་་་
·419·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ། །རྣ་བ་ལ་ཡང་ཚུལ་དེ་བལྟ་བར་བྱའོ། །མིག་གིས་གཟུགས་
མཐོང་བ་ལ་རྟེན་དང་དབང་པོ་དང་ཡུལ་གྱི་ས་མཚུངས་རྩི་བའི་ཚུལ་་
དེ་བཞིན་དུ་རྣ་བས་སྒྲ་ཐོས་པ་ལ་ཡང་བལྟ་བར་བྱའོ། །རྟེན་འདོད་
པའི་ཁམས་སུ་འབྱུང་ཞིང་སྐྱེས་པར་གྱུར་པ་རྣམས་ཀྱི་མིག་གིས
གཟུགས་མཐོང་བ་དང་རྣ་བས་སྒྲ་ཐོས་པ་ལས་ས་མཚུངས་རྩི་བའི་་་་་
ཚུལ་ཇི་ལྟ་བ་བཞིན་དུ་རྟེན་གཟུགས་ཀྱི་ཁམས་སུ་བྱུང་ཞིང་སྐྱེས་པར་་
གྱུར་པ་རྣམས་ཀྱི་མིག་དང་རྣ་བས་གཟུགས་དང་སྒྲ་ཐོས་པ་དང
མཐོང་བའི་ས་མཚུངས་ཀྱང་དེ་བཞིན་དུ་བལྟ་བར་བྱའོ། །རྟེན་འདོད་
པ་ན་སྤྱོད་པའི་སྣ་ལྕེ་ལུས་གསུམ་གྱིས་ནི་དེའི་ས་པའི་དྲི་རོ་རེག་བྱ་་་་་་
དག་ཁོ་ན་ལ་ལོངས་སྤྱོད་ཀྱི་གཞན་གྱི་ས་པ་ལ་མ་ཡིན་ཏེ་འདི་དག་་་
ཡུལ་དང་ཕྲད་ནས་འཛིན་པའི་ཕྱིར། རྟེན་གཟུགས་ན་སྤྱོད་པའི་ལུས་
ཀྱིས་ཀྱང་དེའི་ས་པའི་རེག་བྱ་ཁོ་ན་ལ་རེག་གི་གཞན་ལ་མ་ཡིན་ཏེ་རྒྱུ་་
མཚན་སྔ་མ་ལྟར་རོ། །གཟུགས་ཀྱི་ཁམས་དེ་ནི་དྲི་དང་རེག་ནི་རང་
བཞིན་གྱིས་མེད་དེ་དེ་གཉིས་ཁམ་ཟས་ཀྱི་རང་བཞིན་ཡིན་པའི་ཕྱིར་་་
དང་༑དེར་སྐྱེས་པ་རྣམས་ཀྱིས་ཁམ་གྱི་ཟས་ལ་འདོད་ཆགས་དང་བྲལ་
བའི་ཕྱིར་རོ། །ཡུལ་དྲི་རོ་གཉིས་མེད་པ་དེའི་ཕྱིར་ཡུལ་ཅན་སྣའི་རྣམ་
པར་ཤེས་པ་དང་ལྕེའི་རྣམ་པར་ཤེས་པ་གཉིས་ཀྱང་མེད་དོ། །དགོས་
པ་མེད་པའི་ཕྱིར་དབང་པོ་གཉིས་ཀྱང་མེད་པ་མ་ཡིན་ནམ་ཞེ་ན་མ་་
ཡིན་ཏེ་རྟེན་མཛེས་པར་བྱེད་པ་ལ་ཉེ་བར་མཁོ་བའི་ཕྱིར་དང་སྲེད་་་་་་
པའི་དབང་གིས་འགྲུབ་པའི་ཕྱིར་རོ། །རྟེན་མཛེས་པའི་བྱ་བ་ནི་
( ༡༧༡བ)དབང་རྟེན་གྱིས་ཀྱང་འགྲུབ་པའི་ཕྱིར་དང་ཡུལ་ལ་སྲེད་་་
•420·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་དང་བཅས་པ་དག་ནི་དབང་པོ་ལ་ཡང་སྲེད་པར་འགྱུར་གྱི་གང་
ཡུལ་རྣམས་ལ་འདོད་ཆགས་དང་བྲལ་བ་དེ་ནི་དབང་པོ་རྣམས་ལ་་་་་་
སྲེད་པ་མ་ཡིན་ཏེ་དགོས་པ་མེད་པའི་ཕྱིར་རོ། །།།དེའི་ཕྱིར་སྲེད་པའི་
དབང་གིས་འགྲུབ་བོ་ཞེས་པའང་འཐད་པ་མ་ཡིན་ནོ་ཞེ་ན། དབང་པོ་
རྣམས་ལ་ནི་སྒོ་གཉིས་ཀྱིས་སྲེད་པར་འགྱུར་ཏེ་ཡུལ་ལ་རྗེས་སུ་ཆགས་་
པ་དང་ལུས་ལ་རྗེས་སུ་ཆགས་པའི་སྒོ་ནས་སོ། །གང་ཞིག་འདོད་པ་
རྣམས་ལ་འདོད་ཆགས་དང་མ་བྲལ་བ་དེ་ནི་རྣམ་པ་གཉིས་ཀའི་སྒོ་་་་
ནས་དབང་པོ་རྣམས་ལ་སྲེད་པར་བྱེད་དོ། །གང་ཡང་འདོད་པ་རྣམས་
ལ་འདོད་ཆགས་དང་བྲལ་ཞིང་གཟུགས་ལ་འདོད་ཆགས་དང་མ་བྲལ་
བ་རྣམས་ནི་ལུས་ལ་རྗེས་སུ་ཆགས་པའི་སྒོ་ནས་དབང་པོ་རྣམས་ལ་་་་་་
སྲེད་པ་དང་བཅས་པ་ཡིན་ཏེ་མིག་ལ་སོགས་པའི་དབང་པོ་རྣམས་་་་་་
ལས་མ་གཏོགས་པའི་རྗེས་སུ་ཆགས་པར་བྱ་བའི་ལུས་མ་དམིགས་་་་་་
པའི་ཕྱིར་དང་ལུས་ལ་ཆགས་པ་དང་བྲལ་ན་ཡང་གཟུགས་ལ་ཆགས་་་
པ་དང་མ་བྲལ་བ་འགལ་བའི་ཕྱིར་རོ། །དེའི་ཕྱིར་གཟུགས་མེད་པར་
སྐྱེས་པའི་སེམས་ཅན་རྣམས་ནི་དབང་པོ་དང་བཅས་པའི་ལུས་ལ་་་་་་་་
འདོད་ཆགས་དང་བྲལ་བའི་ཕྱིར་དབང་པོ་རྣམས་མེད་པ་ཡིན་ལ།
གཟུགས་ཀྱི་ཁམས་སུ་སྐྱེས་པ་རྣམས་ནི་ལུས་ལ་རྗེས་སུ་ཆགས་པའི་སྒོ་་
ནས་དབང་པོ་རྣམས་ལ་སྲེད་པ་དང་བཅས་པས་དེའི་ཕྱིར་དེ་དག་ལ
དབང་པོ་རྣམས་ཚང་བར་ཡོད་ཅིང་དེ་ཡང་སྲེད་པའི་དབང་གིས་
གྲུབཔ་ཡིན་ནོ། །ཞེས་བྱ་བ་འདི་རིགས་པ་ཡིན་ནོ། །རྟེན་མཛེས་པར་
བྱེད་པ་ཡང་དབང་རྟེན་ཙམ་གྱིས་ནུས་པའི་ཕྱིར་རོ་ཞེས་པ་ཡང་མ་་་་
·421·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ཏེ། ཇི་ལྟར་དབང་པོ་དང་བཅས་པའི་དབང་རྟེན་གྱིས་རྟེན་
མཛེས་པར་བྱེད་པ་ལྟར་དབང་པོ་མེད་པའི་རྟེན་གྱིས་ནི་མ་ཡིན་ཏེ་ཤི་
བ་དང་མ་ཤི་བ་དག་ལ་རྟེན་མཛེས་པ་དང་མི་མཛེས་པའི་ཁྱད་པར་་་་
མེད་( ༡༧༢ན)པར་ཐལ་བའི་ཕྱིར་རོ། །དེ་བས་ན་གང་ཞིག་ལུས་ལ་
རྗེས་སུ་ཆགས་པ་དང་ལྡན་པ་དེ་ནི་ལུས་མཛེས་པ་ལ་ལྷག་པར་ཡང་
རྗེས་སུ་ཆགས་པ་ཡིན་ལ་དེའི་ཕྱིར་གཟུགས་ཀྱི་ཁམས་སུ་སྐྱེས་པ་་་་་
རྣམས་ལ་ལུས་མཛེས་པར་བྱ་བའི་ཕྱིར་ཡང་སྣ་ལྕེའི་དབང་པོ་རྣམས་་་
འགྲུབ་བོ་ཞེས་བྱ་བ་འདི་འཐད་པ་ཡིན་ནོནོ། །རྟེན་འདོད་པའི་ཁམས་
སུ་བྱུང་ཞིང་སྐྱེས་པར་གྱུར་པ་དག་གིས་དེའི་ས་པའི་ཡིད་ཀྱིས་རང་གི་
ས་པ་རྣམས་དངོས་སུ་ཤེས་ཤིང་ཁམས་གོང་མ་གཉིས་དང་ཟག་པ་་་་་་
མེད་པའི་ཆོས་རྣམས་ཐོས་བསམ་གྱི་སྒོ་ནས་ཤེས་པས་དེའི་ཕྱིར་
ཁམས་གསུམ་པ་ན་སྤྱོད་པ་རྣམས་དང་ཟག་པ་མེད་པའི་ཆོས་རྣམས་་་་
ཀྱང་ཤེས་སོ། །འདོད་པའི་ཁམས་སུ་སྐྱེ་བར་གྱུར་པ་ཇི་ལྟ་བ་བཞིན་དུ་
རྟེན་གཟུགས་ཀྱི་ཁམས་སུ་སྐྱེས་པ་རྣམས་ཀྱིས་དེའི་ས་པའི་ཡིད་ཀྱིས་་
རང་གི་ས་པའི་ཆོས་རྣམས་མཉམ་པར་བཞག་པ་དང་མ་བཞག་པའི་་་
སྒོ་ནས་དངོས་སུ་ཤེས་ཤིང་གོང་མ་དང་འོག་མ་དང་ཟག་པ་མེད་པའི་
ཆོས་རྣམས་ཐོས་བྱུང་གི་སྒོ་ནས་ཤེས་ཀྱི་བསམ་བྱུང་གིས་ནི་མ་ཡིན་ཏེ་
དེར་སྐྱེས་པ་རྣམས་ཐོས་པའི་དོན་ལ་དཔྱོད་པ་ལ་ཞུགས་མ་ཐག
གོམས་པའི་དབང་གིས་ཏིང་ངེ་འཛིན་ལ་རང་གི་ངང་གིས་སྙོམས
པར་འཇུག་པར་འགྱུར་བའི་ཕྱིར་རོ། །དེའི་ཕྱིར་ཁམས་གསུམ་དང་
ཟག་མེད་ཀྱི་ཆོས་རྣམས་ཤེས་པས་དེ་བཞིན་ནོ་ཞེས་སོ། །གཟུགས་མེད་
•422.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་སྐྱེས་པའི་བྱིས་པ་རྣམས་ཀྱིས་ནི་རང་གི་ས་པ་ཁོ་ན་ཤེས་ཀྱི་གོང་་་
འོག་དང་ཟག་མེད་ནི་མ་ཡིན་ཏེ་དེ་ན་ཐོས་བསམ་མེད་པའི་ཕྱིར་རོ། །
དེར་སྐྱེས་པའི་འཕགས་པ་རྣམས་ཀྱིས་ནི་དེའི་ས་པའི་ཡིད་ཀྱིས་ཟག་་
པ་མེད་པའི་ཆོས་རྣམས་ཀྱང་རྗེས་སུ་དྲན་པའི་རྣམ་པས་ཤེས་སོ།
དེའི་ཕྱིར་རང་གི་ས་པ་རྣམས་དང་ཟག་པ་མེད་པའི་ཆོས་རྣམས་ཀྱང་་
ཤེས་སོ། །ཞེས་སྨོས་སོ། །འགྲེལ་བར་ཕྱི་རོལ་གྱི་སོ་སོ་སྐྱེ་བོ་རྣམས་
( ༡༧༢བ)ཀྱིས་ནི་རང་གི་ས་པ་རྣམས་ཉིད་རྣམ་པར་ཤེས་ཀྱི་ཆོས་་་་
འདི་བ་རྣམས་ནི་ལ་ལ་སྔོན་ཐོས་པས་ཡོངས་སུ་བསྒོས་པའི་དབང་་
གིས་ས་གོང་མ་པ་ལ་ཡང་དམིགས་ཏེ་བསྐྱེད་པའི་ཕྱིར་རོ། །ཞེས་
བཤད་དོ། །ཟག་པ་མེད་པའི་ཡེ་ཤེས་ཀྱིས་ནི་རྗེས་ཐོབ་ཏུ་ཁམས་
གསུམ་ན་སྤྱོད་པའི་ཆོས་རྣམས་སྒྱུ་མ་ལ་སོགས་པའི་ཚུལ་དུ་ཤེས་ཏེ།
ཇི་སྐད་དུ་རྒྱན་ལས། དེས་ནི་ཁམས་གསུམ་འདུས་བྱས་རྣམས། །ཡང་
དག་མ་ཡིན་ཀུན་རྟོག་པར། །ཡེ་ཤེས་ཤིན་ཏུ་རྣམ་དག་པ། །གཉིས་སུ་
མེད་པའི་དོན་གྱིས་མཐོང་། །ཞེས་གསུངས་པ་ལྟར་རོ། །ཟག་པ་མེད་
པའི་ཆོས་རྣམས་ནི་མཉམ་བཞག་ཏུ་སོ་སོར་རང་རིག་པའི་ཚུལ་གྱིས་་་
ཀྱང་ཤེས་ལ་རྗེས་ཐོབ་དག་པ་འཇིག་རྟེན་པའི་ཡེ་ཤེས་ཀྱིས་ཀྱང་ཤེས་་
སོ༑ །དེ་ལྟར་ན་དབང་པོ་གཟུགས་ཅན་ལྟར་ཡིད་ནི་ངེས་པ་མ་ཡིན་ཏེ་
འོག་མའི་ཡིད་ཀྱིས་ཀྱང་གོང་མའི་ཆོས་རྣམས་ཤེས་ལ་གོང་མའི་རྟེན་་་
ལ་ཡང་འོག་མའི་ཡིད་འབྱུང་བའི་ཕྱིར་རོ། །ཆོས་གསུམ་གྱི་རྣམ་པར་
བཞག་པ་ཞར་ལ་འོངས་པ་དང་བཅས་ཏེ་རྒྱས་པར་བཤད་ཟིན་ཏོ། །
·423·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གོ་རིམ་བསྟན་པ།
ད་ནི་དེ་དག་གི་གོ་རིམ་གྱི་རྒྱུ་མཚན་བསྟན་པར་བྱ་སྟེ། དེ་ཡང་
ཕུང་པོ་དང་། ཁམས་དང༌། སྐྱེ་མཆེད་ཀྱི་གོ་རིམ་རྣམ་པར་བཞག་པ་
གསུམ་ལས། རེ་ཞིག་ཕུང་པོའི་གོ་རིམ་གྱི་དབང་དུ་བྱས་ནས་རྒྱུ་མཚན་
ཅིའི་ཕྱིར་ཕུང་པོ་རྣམས་ཀྱི་གོ་རིམ་དེ་ལྟར་བླགས་ཏེ་བསྟན་ཞེ་ན།
ཞེས་སྨོས་ཏེ། འདི་ཡང་རྣམ་ཤེས་གནས་པའི་གོ་རིམ་དང་རྟེན་དང་
བརྟེན་པའི་གོ་རིམ་དང་ཉོན་མོངས་དང་རྣམ་བྱང་གི་གོ་རིམ་གསུམ་་་
གྱིས་ཤེས་པར་བྱའོ། །།དང་པོ་ནི། རྣམ་པར་ཤེས་པའི་གནས་ཉིད་ཀྱི་
ཕྱིར་ཕུང་པོ་རྣམས་གོ་རིམ་བཞིན་དུ་བླགས་ཏེ་གང་ལ་རྣམ་པར་ཤེས་་
པའི་རྟེན་གཟུགས་ལ་སོགས་པ་བཞི་པོ་ཇི་ལྟར་རགས་པའི་རིམ་པས་་་
དང་པོར་སྟན་ལ་གནས་པ་པོ་རྣམ་པར་ཤེས་པ་ནི་དེའི་འོག་ཏུ་བསྟན་
ཏོ༑།གཉིས་པ་ནི་གཟུགས་ལ་སོགས་པ་སྔ་མ་སྔ་མ་ནི་ཚོར་བ་ལ་སོགས་
( ༡༧༣ན)པ་ཕྱི་མ་ཕྱི་མ་རྣམས་ཀྱིས་རྟེན་ཡིན་པའི་ཕྱིར་དེ་ཡང་་
འདི་ལྟར།། གཟུགས་ནི་ཚོར་བའི་རྟེན་ཡིན་ཏེ་བདེ་སོགས་སྐྱེ་བ་དང་
རྗེས་སུ་མཐུན་པའི་ཡུལ་དང་དབང་པོའི་གཟུགས་ཇི་ལྟ་བ་བཞིན་དུ་་་་
སིམ་གདུང་སོགས་མྱོང་བའི་ཚོར་བ་བདེ་སོགས་རྣམས་སྐྱེ་བར་འགྱུར་
བའི་ཕྱིར་རོ། །ཚོར་བ་ནི་འདུ་ཤེས་ཀྱི་རྟེན་ཡིན་ཏེ་ཇི་ལྟར་ཚོར་བའི་
སིམ་གདུང་སོགས་ཀྱི་རྣམ་པར་ཉམས་སུ་མྱོང་བར་བྱེད་པ་དེ་བཞིན་་་
དུ་འདི་ནི་བདེ་བའི་གནས་སོ་འདི་ནི་སྡུག་བསྔལ་གྱི་གནས་སོ་ཞེས་་་་་
སོགས་སུ་ཐ་སྙད་འདོགས་པའི་ཕྱིར་རོ། །འདུ་ཤེས་ནི་འདུ་བྱེད་ཀྱི་
424·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྟེན་ཡིན་ཏེ་ཇི་ལྟར་འདུ་ཤེས་ཀྱི་བདེ་སོགས་འབྱུང་བའི་གནས་སུ་
ཡོངས་སུ་བཅད་ཅིང་འདུ་ཤེས་བྱེད་པ་དེ་བཞིན་དུ་དེ་དང་དེ་ཐོབ་པ་
དང་སྤང་བའི་དོན་དུ་སེམས་མངོན་པར་འདུ་བྱེད་ཅིང་གཡོ་བར་
བྱེད་པའི་ཕྱིར་རོ། །སེམས་པ་ཡང་རྣམ་པར་ཤེས་པའི་རྟེན་ཡིན་ཏེ་ཇི་
ལྟར་སེམས་པས་སེམས་མངོན་པར་འདུ་བྱས་པ་དེ་ཁོ་ན་བཞིན་དུ་
རྣམ་པར་ཤེས་པ་འཇུག་པར་བྱེད་པའི་ཕྱིར་ཏེ་འདི་ལྟར་སེམས་པས་་་
སེམས་མངོན་པར་འདུ་བྱས་པའི་ཡུལ་དང་འགྲོ་བ་དེ་དང་དེར་རྣམ་་་
པར་ཤེས་པ་ཉེ་བར་འགྲོ་བའི་ཕྱིར་རོ །གསུམ་པ་ན་ཡང་ཆགས་
སོགས་ཀྱི་ཀུན་ནས་ཉོན་མོངས་པ་དང་དད་སོགས་ཀྱི་རྣམ་པར་བྱང་་་
བར་འགྱུར་བའི་རིམ་པ་ལ་ལྟོས་ནས་གོ་རིམ་བཞིན་དུ་བླགས་ཏེ་འདི་་
ལྟར་གཞི་གང་དུ་ཀུན་ནས་ཉོན་མོངས་པ་དང་རྣམ་པར་བྱང་བ་ནི་་་་་
དབང་པོ་དང་བཅས་པའི་ལུས་ཏེ་དེའི་ཕྱིར་གཟུགས་ཀྱི་ཕུང་པོ་དང་་་་
པོར་བསྟན་ཏེ། བྱེད་པ་གང་གིས་ཀུན་ནས་ཉོན་མོངས་པ་དང་རྣམ་
པར་བྱང་བའི་དབང་དུ་བྱས་ནས་ཚོར་བ་ལ་སོགས་པ་གསུམ་དེའི
འོག་ཏུ་བསྟན་ཏེ། མྱོང་བ་ཟང་ཟིང་དང་བཅས་པའམ་ཟང་ཟིང་མེད་
པ་དང་ཚུལ་བཞིན་དང་ཚུལ་བཞིན་མ་ཡིན་པར་མཚན་མར་འཛིན
པ་དང་མངོན་པར་འདུ་བྱེད་པ་དག་གིས་ཀུན་ནས་( ༡༧༣བ)ཉོན་་
མོངས་པ་དང་རྣམ་པར་བྱང་བར་བྱེད་པའི་ཕྱིར་རོ། །གང་ཞིག་ཀུན་
ནས་ཉོན་མོངས་པ་དང་རྣམ་པར་བྱང་བའི་རང་བཞིན་རྣམ་པར་
ཤེས་པ་དེ་སེམས་གནས་ངན་ལེན་དང་བཅས་པའམ་གནས་ངན་ལེན་
མེད་པར་འབྱུང་བའི་ཕྱིར་རོ། །དེའི་ཕྱིར་རྣམ་པར་ཤེས་པའི་ཕུང་པོ་
·425·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིས་བསྟན་ཏོ། །ཕུང་པོ་ལྔ་པོ་གོ་རིམ་དེ་ལྟར་དུ་བསྟན་པའི་རྒྱུ་མཚན་
ནི་དེ་ལྟའོ། །ཁམས་ཀྱི་གོ་རིམ་བསྟན་པར་བཞེད་ནས་ཅིའི་ཕྱིར་ཁམས་
རྣམས་ཞེས་སོགས་སྨོས་ཏེ། ཁམས་རྣམས་ནི་འཇིག་རྟེན་གྱི་ཐ་སྙད་
དང་རྗེས་སུ་མཐུན་པར་གོ་རིམ་དུ་བླགས་སོ། །འདི་ལྟར་འཇིག་རྟེན་
ན་ཐོག་མ་ནས་ཕན་ཚུན་དུ་མིག་གིས་གཟུགས་རྣམས་ལ་བལྟ་བར་
བྱེད་པས་དེའི་ཕྱིར་མིག་གི་ཁམས་དང་པོར་བསྟན་ཏོ། །ཕན་ཚུན་
གཟུགས་ལ་བལྟས་པ་ལ་བརྟེན་ནས་ཁམས་བདེ་བའམ་ཞེས་སོགས་་་་་་
ཀུན་ཏུ་སྨྲ་བར་བྱེད་ལ་སྨྲ་བའི་སྒྲ་ཉན་པ་ལ་ཡང་རྣ་བའི་དབང་པོ་་་་་་
འཇུག་པས་དེའི་འོག་ཏུ་རྣ་བའི་ཁམས་བསྟན་ཏོ།།ཁམས་བདེ་ངའི་བྱ་
བ་ཟིན་པ་དེའི་འོག་ཏུ་ལུས་དང་ཡན་ལག་བཀྲུ་བའི་ཁྲུས་དང་དྲི
བཟང་གིས་བྱུགས་པ་དང་དྲི་ཞིམ་པོའི་མེ་ཏོག་གི་ཕྲེང་བ་སོགས་ལ་་་་་
སྣའི་དབང་པོས་ལོངས་སྤྱོད་པར་བྱེད་པས་དེའི་འོག་ཏུ་སྣའི་ཁམས་
བསྟན་ཏོ། །བལྟ་བ་ལ་སོགས་པའི་བྱ་བ་འཇུག་པའི་གནས་སྐབས་
ཐམས་ཅད་དུ་རྣམ་པར་རྟོག་པ་ཅན་ཡིད་ཀྱི་ཁམས་ཡིན་པས་དེའི
འོག་ཏུ་ཡིད་ཀྱི་ཁམས་བསྟན་ཏོ། །ནང་གི་ཁམས་རྣམས་ཀྱི་གོ་རིམ་རྒྱུ་
མཚན་དུ་བྱས་ནས་གཟུགས་སོགས་ཕྱིའི་ཁམས་རྣམས་ཀྱི་གོ་རིམ་དེ་་
ལྟར་དུ་བླགས་ཏེ་དབང་པོའི་དབང་གིས་ཡུལ་འགྲུབ་པའི་ཕྱིར་རོ། །
དབང་པོ་དང་ཡུལ་གྱི་ཁམས་རྣམས་ཀྱི་རྒྱུ་ལ་རྣམ་པར་ཤེས་པའི
ཁམས་རྣམས་འབྱུང་བས་དེའི་ཕྱིར་དེའི་འོག་ཏུ་རྣམ་པར་ཤེས་པའི་་་་
ཁམས་གོ་རིམ་བཞིན་དུ་བསྟན་པ་ཡིན་ནོ། །ཁམས་རྣམས་ཀྱི་གོ་རིམ་
འཇིག་རྟེན་གྱི་ཐ་སྙད་དང་རྗེས་སུ་མཐུན་པར་བསྟན་པ་ཇི་བཞིན་དུ་
·426.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྐྱེ་མཆེད་རྣམས་ཀྱི་གོ་རིམ་ཀྱང་( ༡༧༤ན) འཇིག་རྟེན་གྱི་ཐ་སྙད་
དང་མཐུན་པར་བསྟན་པར་ཤེས་པར་བྱའོ། །གོ་རིམ་གྱི་དོན་བསྟན་
ཟིན་ཏོ། །
མིང་དོན་བསྟན་པ།
ད་ནི་ཕུང་པོ་དང་ཁམས་དང་སྐྱེ་མཆེད་ཀྱི་སྒྲའི་དོན་བསྟན་པར་་་་་
བྱའོ༑ །རེ་ཞིག་ཕུང་པོའི་དོན་བསྟན་པར་བཞེད་ནས་ཕུང་པོ་ཞེས་པའི་
སྒྲའི་དོན་གང་ཞེ་ན་ཞེས་སྨོས་ཏེ། འདི་ལ་ཡང་གསུམ་ལས་ཕུང་པོའི་
སྒྲ་སྤུངས་པའི་དོན་དུ་བསྟན་པ་ནི་གཟུགས་གང་ཡིན་པ་གཟུགས་ཀྱི་་་
མཚན་ཉིད་ཅན་ཅི་ཡང་རུང་བ་འདི་ལྟ་སྟེ་དུས་ཀྱི་བྱེ་བྲག་གིས་ནི་་
འདས་པ་ལ་སོགས་པ་གསུམ་དང་རྒྱུད་ཀྱི་བྱེ་བྲག་གིས་ནི་ནང་གི་དང་
དེ་ལས་
ཕྱིའི་སྟེ་གོ་རིམ་བཞིན་དུ་རང་རྒྱུད་དུ་གཏོགས་པ་དང་།
གཞན་པའི་གཟུགས་སོགས་རྣམ་པའི་བྱེ་བྲག་གིས་ནི་རགས་པ་དང་་་་་
ཕྲ་བ་སྟེ་གོ་རིམ་བཞིན་དུ་ཐོགས་པ་དང་བཅས་པ་དང་ཐོགས་པ་མེད་
པའོ༑ །འགྲོ་བའི་བྱེ་བྲག་གིས་ནི་ངན་པ་དང་གྱ་ནོམ་པ་སྟེ་གོ་རིམ་
བཞིན་དུ་ངན་འགྲོ་དང་བདེ་འགྲོའི་གཟུགས་སོ།།ཡུལ་གྱི་བྱེ་བྲག་གིས་
ནི་རྒྱང་རིང་བ་དང་ཐག་ཉེ་བས་ཏེ་དེ་ཐམས་ཅད་གཟུགས་ཞེས་པ་་
གཅིག་ཏུ་བསྡུས་ཏེ་ཕྱོགས་གཅིག་ཏུ་བློས་སྤུངས་པའི་ཕྱིར་གཟུགས་ཀྱི་
ཕུང་པོ་ཞེས་བྱ་སྟེ་འཇིག་རྟེན་ན་ནོར་དུ་མ་ཕྱོགས་གཅིག་ཏུ་སྤུངས་པ་
ལ་ནོར་གྱི་ཕུང་པོ་ཞེས་བརྗོད་པ་བཞིན་ནོ། །རྣམ་པར་ཤེས་པའི་ཕུང་
པོའི་བར་དུ་ཡང་དེ་བཞིན་དུ་བལྟ་བར་བྱ་བ་སྟེ་དེ་དག་གི་རགས་པ་་་
•·427.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ཕྲ་བ་ནི་གོ་རིམ་བཞིན་དུ་དབང་པོ་གཟུགས་ཅན་ལ་བརྟེན་པ་་
དང་ཡིད་ལ་བརྟེན་པའི་ཚོར་བ་ལ་སོགས་པ་གཟུང་ངོ་། ཡང་ན་སྲེད་
པ་བཅུ་གཅིག་གི་དམིགས་པའི་དབང་དུ་བྱས་ནས་གཟུགས་ལ་སོགས་
པ་རྣམས་ཀྱི་འདས་པ་ལ་སོགས་པ་རྣམ་པར་རིག་པར་བྱའོ། །དེ་ཡང་
འདི་ལྟར་འདས་པའི་སྲེད་པ་དང་། མངོན་པར་གསལ་བའི་སྲེད་པ་
དང་༑ ལྷག་པར་ཆགས་པའི་སྲེད་པ་དང་། བདག་ལ་སྲེད་པ་དང་།
ཡུལ་ལ་སྲེད་པ་དང་། འདོད་པ་ལ་སྲེད་པ་དང་། སྙོམས་པར་འཇུག་པ་
ལ་སྲེད་པ་དང་། ཉེས་པ་སྤྱོད་པའི་སྡུག་བསྔལ་( ༡༧༤བ)ལ་སྲེད་པ་
དང་༑ ལོག་པར་སྤྱད་པའི་དགེ་བ་ལ་སྲེད་པ་དང་། རིང་བ་ལ་སྲེད་པ་
དང་། ཉེ་བ་ལ་སྲེད་པ་སྟེ་སྲེད་པ་འདི་དག་གི་དམིགས་པར་གོརིམ་
བཞིན་དུ་འདས་པ་ལ་སོགས་པ་སྦྱར་བར་བྱའོ། །ཡང་རྣམ་གྲངས་
གཞན་དུ་ན་བྱུང་བ་དང་མ་བྱུང་བའི་བྱེ་བྲག་དང་། འཛིན་པ་དང་
གཟུང་བའི་བྱེ་བྲག་དང་། ཕྱི་རོལ་ཏུ་བལྟས་པ་དང་ནང་དུ་བལྟས་
པའི་བྱེ་བྲག་དང་། ཉོན་མོངས་པ་ཅན་དང་མ་ཡིན་པའི་བྱེ་བྲག་དང་།
རིང་བ་དང་ཉེ་བའི་བྱེ་བྲག་སྟེ་འདས་པ་ལ་སོགས་པ་ཇི་ལྟར་མཐུན་་་
མཐུན་དུ་སྦྱར་བར་བྱའོ། །དེ་འབྱུང་བ་ནི་འདས་པ་དང་ད་ལྟར་གྱིའོ། །
མ་བྱུང་བ་ནི་མ་འོངས་པའི་འོ། །འཛིན་པ་ལ་ནི་ནང་གིའོ། །གཟུང་བ་
ནི་ཕྱིའི་འོ། །ཕྱི་རོལ་ཏུ་བལྟས་པ་ནི་མཉམ་པར་མ་བཞག་པའི་ས་པའི་
འོ༑ །ནང་དུ་བལྟས་པ་ནི་མཉམ་པར་བཞག་པའི་ས་པའི་འོ། །ལྷག་མ་
རྣམས་ནི་གོ་སླ་བར་ཟད་དོ། །གཉིས་པ་ཕུང་པོའི་སྒྲ་ཆེན་པོའི་དོན་དུ་
བསྟན་པ་ནི་ཡང་གཟུགས་ལ་སོགས་པ་འདི་དག་ལས་སྐྱེས་ལ་སོགས་་་
•428.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་སྡུག་བསྔལ་གོང་ནས་གོང་དུ་ཤིན་ཏུ་འཕེལ་ཞིང་རྒྱས་པར་་་་་་
འགྱུར་བའི་ཕྱིར་དེ་དག་ལ་ཕུང་པོ་ཞེས་བྱ་སྟེ། ཇི་སྐད་དུ་མདོ་ལས།
སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་འབྱུང་བར་འགྱུར་རོ། །
ཞེས་གསུངས་པ་ན་ཕུང་པོའི་སྒྲ་ཆེན་པོའི་དོན་ལ་སྦྱར་བ་ལྟ་བུའོ་་་་་
འཇིག་རྟེན་ན་ཡང་ཡལ་ག་དང་ལོ་འདབ་ཤིན་ཏུ་རྒྱས་པའི་ཤིང་ལྗོན་་
པ་དག་ལ་ཤིང་གི་ཕུང་པོ་ཆེན་པོ་ཞེས་གྲགས་པ་ལྟ་བུའོ། །གསུམ་པ་
ཕུང་པོའི་སྒྲ་ཕྲག་པའི་དོན་ཅན་དུ་བསྟན་པ་ནི་ཡང་གཟུགས་ལ་་་་་་་་་་
སོགས་པ་འདི་དག་ནི་ཀུན་ནས་ཉོན་མོངས་པ་རྣམ་པ་གསུམ་གྱི་ཁུར་་
ཁྱེར་བའི་ཕྱིར་སྐན་དྷ་ཞེས་བྱ་སྟེ། འཇིག་རྟེན་ན་ཡང་ལུས་ཀྱི་ཕྱོགས་
གང་གིས་ཁུར་ཁྱེར་བར་བྱེད་པ་དེ་ལ་ཕྲག་པ་ཞེས་བརྗོད་པ་བཞིན་
ནོ༑།གཉིས་པ་ཁམས་ཀྱི་དོན་བསྟན་པར་བཞེད་ནས། ཁམས་ཞེས་པའི་
སྒྲའི་དོན་ཅི་ཞེ་ན། ཞེས་སྨོས་ཏེ། དེ་ལ་ཆོས་ཐམས་ཅད་ཀྱི་ས་བོན་གྱི་
དོན་ལ་ཁམས་ཀྱི་སྒྲ་སྦྱོར་བ་ཡང་ཡོད་དེ། ཇི་སྐད་དུ། ཐོག་མ་མེད་པའི་
དུས་ཀྱི་( ༡༧༥ན) ཁམས། །ཞེས་པས་ཀུན་གཞིའི་རྣམ་པར་ཤེས་པ་
ས་བོན་ཐམས་ཅད་པ་བསྟན་པ་ལྟ་བུའོ། །ཡང་ཁམས་ཀྱི་སྒྲ་རང་གི་
མཚན་ཉིད་འཛིན་པའི་དོན་དུ་ཡང་འགྱུར་ཏེ་རྣམ་པར་ཤེས་པའི
ཁམས་དྲུག་ནི་ཉེར་སྤྱོད་ཀྱི་རང་གི་མཚན་ཉིད་འཛིན་པའི་ཕྱིར་
ཁམས་ཡིན་པ་ལྟ་བུའོ། རྒྱུ་དང་འབྲས་བུའི་དངོས་པོ་འཛིན་པའི་དོན་
དུ་ཡང་འགྱུར་ཏེ་ཡུལ་དང་དབང་པོའི་ཁམས་རྣམས་སོ། །ཡང་ཆོས་ཀྱི་
རྣམ་པ་ཐམས་ཅད་བསྡུས་ནས་འཛིན་པའི་དོན་ཡང་ཡིན་ཏེ་འདིར་་་་་
བཤད་པའི་ཁམས་བཅོ་བརྒྱད་ཀྱི་དོན་གཞན་ལས་བསྟན་པའི་ཁམས་་
429·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་སོགས་པ་ནི་ཇི་ལྟར་མཐུན་མཐུན་དུ་བསྡུས་པའི་ཕྱིར་རོ
མཆེད་ཀྱི་དོན་ནི་གནས་དང་དམིགས་པའི་སྒོ་ནས་རྣམ་པར་ཤེས་པ་་་་
རྣམས་སྐྱེ་ཞིང་མཆེད་པའི་སྒོར་གྱུར་པའི་དོན་གྱིས་ན་སྐྱེ་མཆིད་ཅེས་་་
བྱའོ༑ །ཡང་ཆོས་ཐམས་ཅད་ཀྱི་ས་བོན་གྱི་དོན་དང་ཆོས་ཀྱི་རྣམ་པར་
ཐམས་ཅད་བསྡུས་ན་འཛིན་པའི་དོན་དུ་ཡང་འགྱུར་རོ། །ཞེས་འགྲེལ་
པ་ལས་འཆད་དོ།།
དཔེའི་དོན་བསྟན་པ།
ད་ནི་ཕུང་པོ་རྣམས་བདག་མེད་པར་མཚོན་བྱེད་ཀྱི་དཔེའི་དོན་
འཆད་པ་ལ་རེ་ཞིག་མདོ་དགོད་པ་ནི། མདོ་ལས། དཔེར་ན་མིག་དང་
ལྡན་པའི་སྐྱེས་བུས་ཆུ་བོ་གངྒཱ་དབུ་བ་རྡོས་པ་བཞིན་དུ་མཐོང་བ་ན་
དེས་དེ་ལ་ཚུལ་བཞིན་དུ་བརྟགས་པ་ན་མེད་པ་དང་གསོ་བ་དང
གསོག་དང་སྙིང་པོ་མེད་པར་སྣང་བ་དེ་བཞིན་དུ་འཕགས་པ་ཉན་་་་་་
ཐོས་ཀྱིས་གཟུགས་ལ་ཚུལ་བཞིན་དུ་བརྟགས་པ་ན་དེ་མེད་པར་སྣང་་་
ཞིང་སྙིང་པོ་མེད་པའི་བར་དུ་སྣང་ངོ། །དེ་བཞིན་དུ་ཆུའི་ཆུ་བུར་
བཀོད་ནས་ཚོར་བ་སོགས་ལ་བཤད་དེ་དེ་དག་གི་དོན་བསྡུས་པ་ནི་
གཟུགས་ནི་དབུ་བ་རྡོས་པ་ལྟ་བུའོ། ཞེས་པ་ལ་སོགས་པ་ཡིན་ནོ། །
མདོའི་དོན་བཤད་པ་ནི་རྒྱུ་མཚན་ཅིའི་ཕྱིར་གཟུགས་དབུ་བ་རྡོས་པ་་་
ཞེས་པ་ལ་སོགས་པར་རིག་པར་བྱ་ཞེ་ན། ཇི་ལྟར་དབུ་བ་རྡོས་པ་ལ་
སོགས་པ་ལ་ཚུལ་བཞིན་དུ་བརྟགས་པ་ན་མེད་པ་དང་གསོ་བ་དང་་་་་
གསོག་དང་སྙིང་པོ་མེད་པར་( ༡༧༥བ) སྣང་བ་ལྟར། གཟུགས་ལ་
•430.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་པ་དག་ལ་ཡང་ཤེས་རབ་ཀྱིས་ཚུལ་བཞིན་དུ་བརྟགས་པ་ན
སེམས་ཅན་བདག་མེད་པ་ཉིད་ཀྱིས་མེད་པར་སྣང་བ་དང༌། རུལ་བ་
དང་ཉོན་མོངས་པ་ཇི་ལྟར་རིགས་པར་གཙང་བ་མེད་པ་ཉིད་ཀྱིས
གསོག་ཏུ་སྣང་བ་དང་། མྱང་བར་བྱ་བའི་རོ་བྲོ་བ་ཆུང་བ་ཉིད་ཀྱིས་
གསོག་ཏུ་སྣང་བ་དང་། རང་གི་ངོ་བོ་ཉིད་ཀྱིས་མི་བརྟན་ཅིང་རྟག་
པའི་རྫས་ཀྱི་རྟེན་དང་བྲལ་བའི་ཕྱིར་སྙིང་པོ་མེད་པར་སྣང་བ་ཡིན་་
ནོ༑ །དེ་ལྟར་ན་དབུ་བ་རྡོས་པ་ལ་སོགས་པའི་དཔེ་རེ་རེས་ཀྱང་ཕུང་པོ་
ལྔ་ཡང་བདག་མེད་པ་ལ་སོགས་པར་བསྟན་པ་ཡིན་ཏེ། དེ་ལྟར་ན་
གཞུང་འདི་ལྟར་དུ་གདོན་པར་བྱ་སྟེ། གཟུགས་ནི་དབུ་བ་རྡོས་པ་ལྟར་
བདག་མེད་པ་ཉིད་དང་མི་བརྟན་ཞིང་སྙིང་པོ་མེད་པའི་ཕྱིར་རོ། །དེ་
བཞིན་དུ་དཔེ་ལྷག་མ་རྣམས་ལ་ཡང་སྦྱར་ཞིང་ཚོར་བ་ལ་སོགས་པ་་་་་་
བཞི་ལ་ཡང་དེ་བཞིན་དུ་སྦྱར་ཏེ་བཤད་པར་བྱའོ། །ཡང་ན་གཟུགས་
ནི་དབུ་བརྡོས་པ་ལྟར་གཙང་བ་མེད་པ་ཉིད་དོ། །ཆུའི་ཆུ་བོར་ལྟར་
བདེ་བའི་རོ་བྲོ་བ་ཆུང་བ་ཉིད་དོ། །ཉི་ཟེར་རླུང་གིས་བསྐྱོད་པའི་སྨིག་
རྒྱུ་ལྟར་མི་བརྟན་པ་ཉིད་དོ། །ཆུ་ཤིང་ལྟར་སྙིང་པོ་མེད་པ་ཉིད་དོ།
མ་ལྟར་སེམས་ཅན་རྣམས་བདག་མེད་པ་ཉིད་དོ། །ཞེས་སྦྱར་ཞིང་། དེ་
བཞིན་དུ་ཚོར་བ་ལ་སོགས་པ་གཞན་བཞི་ལ་ཡང་སྦྱར་རོ། །རྣམ་པ་
གཅིག་ཏུ་ན་གཟུགས་ནི་དབུ་བ་རྡོས་པ་ལྟར་གཙང་བ་མེད་པ་ཉིད་
དོ༑ །ཚོར་བ་ནི་ཆུའི་ཆུ་བུར་ལྟར་རོ་བྲོ་བ་ཆུང་བ་ཉིད་དོ། །སྒྱུ་མ་ལྟར་
སེམས་ཅན་རྣམས་བདག་མེད་པ་ཉིད་དོ། །ཞེས་སྦྱར་ཞིང་། དེ་བཞིན་
དུ་ཚོར་བ་ལ་སོགས་པ་གཞན་བཞི་ལ་ཡང་སྦྱར་རོ། །རྣམ་པ་གཅིག་ཏུ་
· 431·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཟུགས་ནི་དབུ་བ་རྡོས་པ་ལྟར་གཙང་བ་མེད་པ་ཉིད་དོ། །ཚོར་བ་ནི
ཆུའི་ཆུ་བུར་ལྟར་རོ་བྲོ་བ་ཆུང་བ་ཉིད་དོ། །འདུ་ཤེས་ནི་སྨིག་རྒྱུ་ལྟར་
མི་བརྟན་པ་ཉིད་དོ། །འདུ་བྱེད་རྣམས་ནི་ཆུ་ཤིང་ལྟར་སྙིང་པོ་མེད་པ་
ཉིད་དོ། །རྣམ་པར་ཤེས་པ་ནི་སྒྱུ་མ་ལྟར་བདག་མེད་པ་ཉིད་དོ་ཞེས་
བཤད་པར་བྱའོ། །དེ་ལ་བཤད་པ་དང་པོ་ལྟར་ན་དཔེ་རེ་རེ་ཡང་ཕུང་
པོ་ལྔ་ག་ལ་ཕྱིན་ཅི་ལོག་བཞི་གསལ་བྱེད་དུ་འགྱུར་བ་ཡིན་ནོ། །གཉི
པ་ལྟར་ན་དཔེ་རེ་རེ་ཡང་ཕུང་པོ་ལྔ་ག་ལ་ཕྱིན་ཅི་ལོག་གི་རྣམ་པ་རེ་་་་
རེ་སེལ་བྱེད་དུ་འགྱུར་བ་ཡིན་ནོ། །གསུམ་པ་ལྟར་ན་དཔེ་རེ་རེའི་ཕུང་
པོ་རེ་རེ་ལ་ཕྱིན་ཅི་ལོག་གི་རྣམ་པ་ཡང་རེ་རེ་ཁོ་ན་ལ་སེལ་བྱེད་དུ
འགྱུར་(༡༧༦ན) བ་ཡིན་ནོ། །ཆོས་ཡང་དག་པར་སྡུད་པའི་མདོ་ལ་
སོགས་པར་ཁམས་རྣམས་སྦྲུལ་གདུག་པ་ལྟ་བུ་དང་སྐྱེ་མཆེད་རྣམས་་་་
གྲོང་སྟོང་པ་ལྟ་བུར་སོ་སོར་རྟོག་ཅིང་སྒྲུབ་ཅེས་ཆོས་གཉིས་ཀ་ལ་ཡང་
དཔེ་བཀའ་སྩལ་ཏོ། །
རྣམ་པའི་རབ་དབྱེ་བསྟན་པ།
དེ་ལྟར་ཕུང་པོ་དང་ཁམས་དང་སྐྱེ་མཆེད་རྣམས་ཀྱི་མཚན་ཉིད་ལ་
སོགས་པ་རྒྱས་པར་བསྟན་ནས་སླར་ཡང་གདུལ་བྱ་རྣམས་ལ་ཤེས
རབ་སྐྱེད་པའི་ཕྱིར་དུ་དེ་དག་གི་རབ་དབྱེ་རྒྱ་ཆེན་པོ་བསྟན་པར་
བཞེད་ནས་ཕུང་པོ་དང་ཁམས་དང་སྐྱེ་མཆེད་རྣམས་ཀྱི་རྣམ་པའི་
རབ་ཏུ་དབྱེ་བ་གང་ཞེ་ན་ཞེས་དྲི་བར་མཛད་དོ། །འདི་ལ་བཞི་སྟེ།
རྫས་ཡོད་སོགས་དྲུག་ཅུར་དབྱེ་བ་དང༌། ཀུན་བརྟགས་སོགས་གསུམ་
•432·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དུ་དབྱེ་བ་དང་། མཚན་ཉིད་སོགས་བཞིར་དབྱེ་བ་དང༌། ཕྱི་བལྟས་
སོགས་དྲུག་ཏུ་དབྱེ་བའོ། །དང་པོ་ལ་ཡང་སྡོམ་གྱིས་མདོར་བསྟན་པ་
དང་དེ་རྒྱས་པར་བཤད་པ་དང་དེ་དང་ཚུལ་མཐུན་པའི་དབྱེ་བ་་་་་་་་་
དཔག་ཏུ་མེད་པར་བསྟན་པ་དང་གསུམ་གྱིས་ཤེས་པར་བྱའོ། །དང་པོ་
ནི༑ རབ་དབྱེ་རྒྱ་ཆེན་པོ་འཆད་པར་གྱུར་པ་དེ་དག་གི་དོན་དང་ཚིག་
གི་སྣ་ཕྱོགས་གཅིག་ཏུ་བསྡོམས་ན་དུ་ཞིག་ཡོད་ཅེ་ན། ཤེས་པར་བྱ་
བའི་དངོས་པོ་རྫས་ཡོད་སོགས་ནས་རྐྱེན་ལ་སོགས་པའི་བར་རྣམས་་
ཡིན་ལ། དེ་དག་རེ་རེ་ཡང་ཤེས་པར་བྱ་བའི་དོན་མཚན་ཉིད་དམ་
རང་བཞིན་ཇི་ལྟར་རྣམ་པ་དུ་ཞིག་དགོས་པ་ཅིའི་ཕྱིར་ཞེས་པ་གསུམ་་
གསུམ་གྱིས་གཏན་ལ་འབེབས་པ་ཡིན་ནོ། །གཉིས་པ་དེ་དག་རྒྱས་པར་
བཤད་པ་ལ་བདུན་ཏེ་འདི་ལྟར། རྫས་ཡོད་སོགས་བཞི་དང་། ཤེས་བྱ་
སོགས་གསུམ་དང་། གཟུགས་ཅན་སོགས་དྲུག་དང་། ཟག་བཅས་
སོགས་བཅུ་གཉིས་དང་། བྱུང་སོགས་བརྒྱད་དང༌། འདས་སོགས་བཅུ་
དྲུག་དང་། རྐྱེན་སོགས་བཅུ་གཅིག་ཏུ་དབྱེ་བའོ། །དང་པོ་ནི་ཤེས་པར་
བྱ་བའི་དངོས་པོ་ཕུང་པོ་ཁམས་དང་སྐྱེ་མཆེད་རྣམས་ཤེས་པར་བྱ།་་་་་་
བའི་མཚན་ཉིད་ཇི་ལྟར། དངོས་པོའི་རྐང་གྲངས་དུ་ཞིག་དགོས་པ་
( ༡༧༦བ)ཅིའི་ཕྱིར་རྫས་སུ་ཡོད་པར་བརྟག་ཅེས་ཏེ། དང་པོ་གཉིས་
ཀྱིས་ནི་མཚན་ཉིད་དང་དབྱེ་བ་ལ་རྨོངས་པ་སྤོང་ལ། གསུམ་པས་ནི་
བདག་ཏུ་སྒྲོ་འདོགས་པ་སྤོང་བར་བྱེད་དེ་ཚུལ་འདི་ནི་ཐམས་ཅད་ལ་་
བལྟ་བར་བྱའོ། །དེ་ལ་རྫས་ཡོད་ཀྱི་མཚན་ཉིད་ནི་དབང་པོའི་སྤྱོད་
ཡུལ་དུ་འགྱུར་བ་བརྗོད་པ་སྒྲ་ལ་ཡང་མི་ལྟོས་ཤིང་དེ་ལས་གཞན་པའི་
•433.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆོས་འགའ་ཞིག་གི་རང་བཞིན་བློའི་ཡུལ་དུ་འཆར་བ་ལ་ཡང་ལྟོས་པ་་
མེད་པར་ཆོས་དེའི་རང་གི་ངོ་བོ་དབང་པོའི་ཤེས་པའམ་ཡིད་ཀྱི་ཤེས་་
པའི་ཡུལ་དུ་རང་དབང་དུ་འཆར་བ་གང་ཡིན་པ་དེ་ནི་འདི་ལྟར་རྫས་
ཡོད་ཅེས་བྱ་སྟེ་ཆོས་དེ་ནི་གཞན་ལ་མི་ལྟོས་པར་རང་རྐྱ་ཐུབ་པ་ཡིན་་་
པའི་ཕྱིར་རོ། །ཡང་ཡིད་ཀྱི་དབང་པོའི་སྤྱོད་ཡུལ་དུ་འགྱུར་བ་བརྗོད་
པ་མིང་ལ་མི་ལྟོས་ཤིང་མིང་བཀྲ་བར་མི་འཛིན་པར་དོན་གང་ཡིན་པ་
འཛིན་པའོ།།དེ་ཡང་ཡིད་ཀྱི་དབང་པོ་སྦྱོར་བྱུང་སངས་རྒྱས་དང་བྱང་
ཆུབ་སེམས་དཔའི་ཡེ་ཤེས་ཀྱི་སྤྱོད་ཡུལ་ཆོས་རྣམས་ཀྱི་བརྗོད་དུ་མེད་་་
པའི་ཆོས་ཉིད་དོ།།ཞེས་དང་། སྡེ་པའི་གྲུབ་མཐའི་དབང་དུ་བྱས་པའི་
རྫས་ཡོད་ནི་གང་གཟུང་བྱ་དེ་ལས་གཞན་པ་མི་ལྟོས་པར་དབང་པོའི་་
སྤྱོད་ཡུལ་དུ་འགྱུར་བ་གཟུགས་ལ་མི་ལྟོས་པར་སྒྲ་ལ་སྒྲའི་བློས་འབྱུང་་
བ་ལྟ་བུ་སྟེ། ཇི་ལྟར་བུམ་པ་ལ་སོགས་པ་ལ་གཟུགས་སོགས་རང་རང་
གི་དབང་པོས་ཡུལ་བར་མ་ཆོད་པར་དམིགས་ནས་ཡིད་ཀྱི་ཤེས་པས་་་
བརྟགས་ཏེ་བུམ་སོགས་ཀྱི་བློ་འབྱུང་བ་ལྟ་བུ་མ་ཡིན་པའོ། །ཞེས་དང་།
མཚན་ཉིད་གཉིས་པོ་འདི་ལས་དང་པོ་ནི་དོན་དམ་པའི་རྫས་སུ་ཡོད་་
པའི་མཚན་ཉིད་དོ། །ཕྱི་མ་ནི་མི་ལྟོས་པའི་རྫས་ཡོད་དོ་ཞེས་ཡེ་ཤེས་
བཤེས་གཉེན་འཆད་དོ། །དེས་ནི་ཚོར་བ་དང་འདུ་ཤེས་དང་རྣམ་པར་
ཤེས་པའི་ཕུང་པོ་དང་། དབྱིབས་དང་། རྣམ་པར་རིག་བྱེད་མ་ཡིན
མངོན་པར་སྐབས་ཡོད་པ་མ་དང་བསྡུས་པ་ལས་གྱུར་པ་དང་།
གཏོགས་པའི་གཟུགས་ཀྱི་ཕུང་པོ་དང་། ལྡན་མིན་དང་སེམས་བྱུང་
བཏགས་ཡོད་རྣམས་མ་( ༡༧༧ན) གཏོགས་པའི་འདུ་བྱེད་ཀྱི་ཕུང་་་་་
•434.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པོ་རྣམས་རྫས་སུ་ཡོད་པ་ཡིན་ལ། དེ་དག་གི་རང་བཞིན་དུ་གྱུར་པའི་
ཁམས་དང་སྐྱེ་མཆེད་དེ་དང་དེ་རྫས་སུ་ཡོད་པས་དེའི་ཕྱིར་རིགས་ལ་་
བསམས་ནས་ཕུང་པོ་ཁམས་དང་སྐྱེ་མཆེད་ཐམས་ཅད་ཀྱང་རྫས་སུ་་་་
ཡོད་པའོ་ཞེས་སྨོས་ཀྱི་རྫས་ལ་ནི་མ་ཡིན་ནོ། །དེ་ལྟར་ན་རྫས་ཡོད་ཀྱི་
མཚན་ཉིད་དང་དངོས་པོའི་རྐང་གྲངས་རྣམ་པར་དཔྱད་པའི་དགོས་་
པ་ནི་མཚན་ཉིད་དེ་ལྟ་བུ་དང་ལྡན་པའི་རྫས་སུ་ཡོད་པའི་དངོས་པོ་་་་་
ནི་ཕུང་པོ་ཁམས་དང་སྐྱེ་མཆེད་ཆོས་ཙམ་དུ་ཤེས་པ་ན་གང་དག་ཕུང་
པོ་སོགས་ལས་མ་གཏོགས་པའི་བདག་རྫས་སུ་ཡོད་པར་མངོན་པར་་་་་
ཞེན་པ་དེ་དག་སྤོང་བར་འགྱུར་བས་དེའི་ཕྱིར་རྫས་སུ་གྲུབ་པའི་་་་་་་་་་་
མཚན་ཉིད་སོགས་བརྟག་ཅིང་དཔྱད་པར་བྱ་བ་ཡིན་ནོ། །བཏགས་
པར་ཡོད་པའི་མཚན་ཉིད་ནི་ཆོས་གང་དབང་པོའི་སྤྱོད་ཡུལ་དུ
འགྱུར་བ་བརྗོད་པ་མིང་གི་ཐ་སྙད་བཀྲ་བར་འཛིན་པ་ལ་ལྟོས་པ་དང་
བཅས་པ་དང་དེ་ལས་གཞན་པའི་ཆོས་ཀྱི་རང་བཞིན་བློའི་ཡུལ་དུ་་་་་་
འཆར་བ་ལ་ལྟོས་པ་དང་བཅས་པ་གང་ཡིན་པ་དེ་ནི་བཏགས་པར
ཡོད་པ་ཡིན་ཏེ་དེ་དག་ནི་རྫས་གཞན་ལ་ལྟོས་པ་དང་བཅས་པས་རང་
གི་རྒྱུད་ལོགས་སུ་གྲུབ་པ་མེད་པའི་ཕྱིར་རོ། །དེ་ལ་དབྱིབས་རྣམས་ནི་
བརྗོད་པ་ལ་ལྟོས་པ་མ་ཡིན་ཏེ་དབང་པོའི་སྤྱོད་ཡུལ་ཡིན་པའི་ཕྱིར་་
རོ༑ །དེ་ལས་གཞན་པ་ལ་ལྟོས་པ་དང་བཅས་པ་ཁོ་ན་ཡིན་ཏེ་ཁ་དོག་
གི་རྡུལ་རྣམས་མ་བཟུང་བར་དབྱིབས་ཀྱི་བློ་མི་འབྱུང་བའི་ཕྱིར་རོ། །
དེ་ལྟར་ན་གང་ཞིག་རང་གི་རྒྱུད་ལོགས་སུ་གྲུབ་པ་དེ་ནི་རྫས་སུ་ཡོད་་་
པ་ཡིན་ལ་དེ་ལྟར་མ་ཡིན་པར་གཞན་ལ་ལྟོས་པ་དང་བཅས་པ་ནི་་་་་་་
·435·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཏགས་པར་ཡོད་པ་ཡིན་ནོ། །དངོས་པོ་ནི་བརྗོད་པ་དང་དེ་ལས་
གཞན་པ་ལ་ལྟོས་པ་དང་བཅས་པ་ཆོས་གཟུགས་ཀྱི་ཕུང་པོས་བསྡུས་་་
པ་ཡང་ཡོད། དེ་བཞིན་དུ་ཕུང་པོ་ཁམས་དང་སྐྱེ་མཆེད་གཞན་གྱིས་
བསྡུས་པ་ཡང་ཡོད་པས་དེའི་ཕྱིར་ཐམས་ཅད་ཀྱང་བཏགས་པས་ཡོད་
( ༡༧༧བ)པའོ༑ །དགོས་པ་ནི་ཕུང་པོ་ལས་མ་གཏོགས་པའི་བདག་
བཏགས་པ་ཙམ་དུ་ཡང་ཡོད་པར་མངོན་པར་ཞེན་པ་སྤོང་སྟེ་ངཏཊ་་་
ཡོད་ཀྱི་མཚན་ཉིད་དང་ལྡན་པའི་དངོས་པོ་ནི་ཕུང་པོ་ཁམས་དང་སྐྱེ་་
མཆེད་ཆོས་ཙམ་དུ་ཤེས་པའི་ཕྱིར་རོ། །ཀུན་རྫོབ་དང་དོན་དམ་པའི་
རྣམ་གཞག་ལ། སྡེ་པ་དག་ནི། མཛོད་ལས། གང་ལ་བཙོ་མ་དང་བློ་
ཡིས་གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་
ཏུ༑ །ཡོད་དེ་དོན་དམ་ཡོད་གཞན་ནོ། །ཞེས་བཤད་པ་ལྟར། གཟུགས་
དང་ཚོར་བ་ལ་སོགས་པ་ལྟ་བུ་གཞན་ལ་མ་ལྟོས་པར་རང་དབང་དུ་་་་
བློའི་ཡུལ་དུ་འཆར་བ་གང་ཡིན་པ་དེ་ནི་དོན་དམ་པར་ཡོད་པ་ཡིན་་་
ལ༑ བུམ་པ་དང་ཆུ་ཀླུང་དང་ཤིང་རྟ་དང་གྲོང་ཁྱེར་ལ་སོགས་པ་ལྟ་བུ་
ནི་ཚོགས་པ་གཞན་ལ་མ་ལྟོས་པར་རང་དབང་དུ་བློ་ལ་མི་འཆར་བའི་
ཕྱིར་ཀུན་རྫོབ་ཏུ་ཡོད་པ་ཁོ་ན་ཡིན་ནོ། །ཞེས་བྱ་བར་འདོད་དོ། །དེ་ལ་
བྱེ་བྲག་ཏུ་སྨྲ་བ་རྣམས་ཀྱིས་དོན་དམ་པར་ཡོད་པར་འདོད་པའི་ཆོས་་
འགའ་ཞིག་མདོ་སྡེ་པ་གང་དག་བཏགས་པར་ཡོད་པ་ཙམ་དུ་འདོད་་་
པས་དངོས་པོའི་རྐང་གྲངས་ལ་མི་མཐུན་པ་ཙམ་དུ་ཟད་ཀྱི་མཚན་་་་་་
ཉིད་ལ་མི་མཐུན་པ་མེད་དེ། །དེ་ལྟར་ན་དོན་དམ་དང་རྫས་ཡོད་དེ་
ཀུན་རྫོབ་དང་བཏགས་ཡོད་དོན་གཅིག་པར་འདོད་པ་ཡིན་ནོ། །དེའི་
·436·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕྱིར་འདིར་བཤད་པའི་རྫས་ཡོད་དང་བཏགས་ཡོད་ཀྱི་མཚན་ཉིད་དེ་
དག་ནི་སྡེ་པ་རྣམས་ཀྱི་བདེན་གཉིས་ཀྱི་མཚན་ཉིད་དང་མཐུན་པ་་་་་་
ཡིན་ནོ། །རིགས་པའི་དབང་ཕྱུག་ནི་གང་ཞིག་རིགས་པས་དཔྱད་
བཟོད་པ་དེ་ནི་རྫས་སུ་ཡོད་པ་དང་དོན་དམ་པར་ཡོད་པར་བཞེད་ལ།
དེ་ལས་ཟློག་པ་ནི་ཀུན་རྫོབ་ཏུ་ཡོད་པ་བཏགས་པར་ཡོད་པར་བཞེད་་
དེ༑ ཇི་སྐད་དུ་རྣམ་འགྲེལ་ལས། དོན་དམ་དོན་བྱེད་ནུས་པ་གང་། །དེ་
འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་པའོ། །ཞེས་
བཤད་པ་ཡིན་ནོ། །དབུ་མ་པ་རྣམས་ནི་བྱིས་པའི་བློའི་ཡུལ་གང་ཡིན་
པ་ནི་ཀུན་རྫོབ་དང་འཕགས་པའི་ཡེ་ཤེས་ཀྱི་ཡུལ་གང་ཡིན་པ་ནི་དོན་
དམ་དུ་རྣམ་པར་འཇོག་སྟེ། ཇི་སྐད་དུ་འཇུག་པ་ལས། དངོས་ཀུན་
( ༡༧༨ན)ཡང་དག་རྫུན་པ་མཐོང་བ་ཡིས། །དངོས་རྙེད་ངོ་བོ་
གཉིས་ནི་འཛིན་པར་འགྱུར། །ཡང་དག་མཐོང་ཡུལ་གང་ཡིན་དོན་
དམ་སྟེ། །མཐོང་བ་རྫུན་པ་ཀུན་རྫོབ་བདེན་པར་འདོད། །ཅེས་
གསུངས་པ་ཡིན་ནོ། །ཚུལ་འདི་བདེ་བླག་དུ་རྟོགས་པར་འདོད་ན་ཁོ་
བོས་ཡི་གེ་ལོགས་སུ་བཀོད་པ་ཡོད་པས་དེ་ཉིད་ལ་བལྟ་བར་བྱའོ། །
འདིར་ནི་གང་ལ་དམིགས་ནས་འདོད་ཆགས་ལ་སོགས་པ་ཀུན་ནས་་་
ཉོན་མོངས་པ་འཕེལ་བར་འགྱུར་བའི་དམིགས་པ་གང་ཡིན་པ་དེ་ནི་་་
ཀུན་རྫོབ་ཅེས་བྱ་སྟེ་དེ་དག་གི་གནས་ལུགས་མཐོང་བ་ལ་སྒྲིབ་པའི་་་་་་
ཕྱིར་རོ། །དེ་ལྟར་ན་ཕུང་པོ་ཁམས་དང་སྐྱེ་མཆེད་ཐམས་ཅད་ཀྱང་
འདོད་ཆགས་ལ་སོགས་པའི་དམིགས་པར་འགྱུར་བས་དེའི་ཕྱིར་ཀུན་་
རྫོབ་ཏུ་ཡོད་པ་ཡིན་ནོ། །གང་ལས་ཀུན་ནས་ཉོན་མོངས་པ་རྣམས་
··437·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕེལ་བར་འགྱུར་བའི་དམིགས་པ་ཕུང་པོ་ལ་སོགས་པ་ཆོས་ཙམ་དུ་
ཤེས་པ་ན་འདོད་ཆགས་སོགས་ཀུན་ནས་ཉོན་མོངས་པ་འཕེལ་བར་་་་
འགྱུར་བའི་རྒྱུར་མངོན་པར་ཞེན་པ་སྤོང་བ་ཡིན་ནོ། །གང་ལ་དམིགས་
ཏེ་བསྒོམས་པས་ཀུན་ནས་ཉོན་མོངས་པ་རྣམས་རྣམ་པ་དག་པར
འགྱུར་བའི་དམིགས་པ་དེ་ནི་དོན་དམ་པར་ཡོད་པ་ཡིན་ཏེ་འཕགས་་་
པའི་ཡེ་ཤེས་དམ་པའི་སྤྱོད་ཡུལ་ཡིན་པའི་ཕྱིར་རོ། །དེ་ལྟར་ཕུང་པོ་
ཁམས་དང་སྐྱེ་མཆེད་ཐམས་ཅད་བདག་མེད་པ་གཉིས་ཀྱི་རྣམ་པར་་
རམ་ཡང་ན་དེ་དག་ཀུན་བདེན་པ་བཞིར་བསྡུས་ཏེ་མི་རྟག་པ་ལ་་་་་་་
སོགས་པ་བཅུ་དྲུག་གི་རྣམ་པར་དམིགས་ཏེ་བསྒོམས་པས་ཀུན་ནས་་་་
ཉོན་མོངས་པ་རྣམས་རྣམ་པར་དག་པར་འགྱུར་བས་དེའི་ཕྱིར་ཐམས་
ཅད་ཀྱང་དོན་དམ་པར་ཡོད་པ་ཡིན་ནོ། །འགྲེལ་པར་ཆོས་ཐམས་ཅད་
དེ་བཞིན་ཉིད་ལས་གཞན་མ་ཡིན་པའི་ཕྱིར་རོ་ཞེས་འཆད་དོ། །རྣམ་
པར་དག་པར་འགྱུར་བའི་དམིགས་པ་ཆོས་ཙམ་དུ་ཤེས་པས་བདག་་་་་
རྣམ་པར་དག་པའི་རྒྱུད་མངོན་པར་ཞེན་པ་སྤོང་བ་ཡིན་ནོ། །དེ་ལྟ་
ཀུན་རྫོབ་དང་དོན་དམ་པ་ཞེས་བྱ་བར་( ༡༧༨བ)རང་རྒྱུད་དུ་སོ་་་
སོར་གྲུབ་པ་ནི་མེད་ཀྱི་འོན་ཀྱང་ཕུང་པོ་དང་ཁམས་དང་སྐྱེ་མཆེད་དུ་
གཏོགས་པའི་ཆོས་འདི་རྣམས་ལ་བྱིས་པ་རྣམས་ཀྱིས་གཙང་བ་དང་་་་་
བདེ་བབ་ལ་སོགས་པ་ཀུན་ནས་ཉོན་མོངས་པ་འཕེལ་པ་དང་རྗེས་སུ་་་་་་
མཐུན་པའི་ཕྱིན་ཅི་ལོག་གི་རྣམ་པར་སྒྲོ་བཏགས་པ་ན་དེ་ཐམས་ཅད་་
ཀྱང་གནས་ལུགས་ལ་སྒྲིབ་བྱེད་དུ་གྱུར་པའི་ཀུན་རྫོབ་ཏུ་རྣམ་པར་་་་་་
འཇོག་གོ །གང་གི་ཚེ་ཕུང་པོ་ལ་སོགས་པ་དེ་དག་མི་རྟག་པ་ལ་སོགས་
•438.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའམ་གཟུང་བ་དང་འཛིན་པ་གཉིས་ཀྱིས་སྟོང་པ་ཡོངས་སུ་གཅོད་
པ་དེའི་ཚེ་དེ་དག་ཐམས་ཅད་ཀྱང་རྣམ་པར་དག་པ་དང་ས་སུ་སུ་་་་་
མཐུན་ཞིང་ཡེ་ཤེས་དམ་པའི་སྤྱོད་ཡུལ་དུ་གྱུར་པས་དོན་དམ་པར་་་་
རྣམ་པར་འཇོག་གོ །དེའི་ཕྱིར་རྟག་བདེ་བདག་ལ་སོགས་པ་ཕྱིན་ཅི་
ལོག་གི་རྣམ་པས་ཁྱད་པར་དུ་བྱས་པའི་ཕུང་པོ་ལ་སོགས་པ་རྣམས་ནི་
ཀུན་ནས་ཉོན་མོངས་པ་འཕེལ་བ་དང་རྗེས་སུ་མཐུན་པ་དང་གནས་་་
ལུགས་ལ་མ་ཞུགས་པས་ཀུན་རྫོབ་ཡིན་ལ། མི་རྟག་པ་ལ་སོགས་པ་
ཕྱིན་ཅི་མ་ལོག་པའི་རྣམ་པས་ཁྱད་པར་དུ་བྱས་པའི་ཕུང་པོ་ལ་སོགས་
པ་ནི་ཀུན་ནས་ཉོན་མོངས་པ་རྣམ་པར་དག་པ་དང་རྗེས་སུ་མཐུན་པ་
དང་གནས་ལུགས་ལ་རྗེས་སུ་ཞུགས་པའི་ཕྱིར་དོན་དམ་པ་ཡིན་ནོ། །
ཞེས་བྱ་བ་ནི་གཞུང་གི་དོན་ལ་ཞུགས་པར་སྣང་ངོ༌། །འདིར་རྫས་སུ་
ཡོད་པ་གང་ཡིན་པ་དེ་དོན་དམ་པར་ཡོད་དམ་དོན་དམ་པར་ཡོད་པ་
གང་ཡིན་པ་དེ་ཡང་རྫས་སུ་ཡོད་པ་ཡིན་ནམ་ཞེ་ན། རྫས་སུ་ཡོད་པ་
ཡིན་ལ་དོན་དམ་པར་ཡོད་པ་མ་ཡིན་པ་ཡང་ཡོད་དེ་གཟུགས་སྒྲ་ལ་་་
སོགས་པའི་ཕུང་པོ་དང་ཁམས་དང་སྐྱེ་མཆེད་ལ་སོགས་པ་རྫས་སུ་
ཡོད་དེ་གཙང་བདེ་ལ་སོགས་པ་ཕྱིན་ཅི་ལོག་གི་རྣམ་པས་ཁྱད་པར་དུ་
བྱས་པ་རྣམས་སོ། །དོན་དམ་པ་ཡིན་ལ་རྫས་ཡོད་མ་ཡིན་པ་ཡང་ཡོད་
དེ་མི་རྟག་པ་ལ་སོགས་པ་བདེན་པའི་རྣམ་པ་རྣམས་དང་དེ་བཞིན་
ཉིད་རྣམ་པ་གསུམ་ལ་སོགས་པའོ། །གཉིས་ཀ་ཡིན་པ་ཡང་ཡོད་དེ་མི་
རྟག་པ་ལ་སོགས་པ་ཕྱིན་ཅི་མ་ལོག་པའི་རྣམ་པས་( ༡༧༩ན)ཁྱད་
པར་དུ་བྱས་པའི་གཟུགས་ལ་སོགས་པ་རྫས་ཡོད་རྣམས་སོ། །གཉིས་ཀ་
·439.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མ་ཡིན་པའང་ཡོད་དེ་ནམ་མཁའ་དང་སོ་སོར་བརྟགས་པ་མ་ཡིན་་
པའི་འགོག་པ་ལ་སོགས་པའོ། །ཡང་བཏགས་པར་ཡོད་པ་གང་ཡིན་པ་
དེ་ཀུན་རྫོབ་ཏུ་ཡོད་པ་ཡང་ཡིན་ནམ་ཞེ་ན། བཏགས་པར་ཡོད་ལ་
ཀུན་རྫོབ་ཏུ་ཡོད་པ་མ་ཡིན་པ་ཡང་ཡོད་དེ་སྔར་གྱི་མུ་གསུམ་པ་གང་་་
ཡིན་པའོ། །ཡང་རྫས་ཡོད་གང་ཡིན་དེ་ཉིད་ཀུན་རྫོབ་ཏུ་ཡོད་དམ་ཞེ་
ན་ཡང་མུ་བཞི་སྟེ། དང་པོའི་མུ་གསུམ་པ་གང་ཡིན་པ་དེ་ནི་འདིར་མུ་
གསུམ་པར་འགྱུར་རོ། །དང་པོའི་མུ་གཉིས་པ་གང་ཡིན་པ་ནི་འདིར་
མུ་བཞི་པར་འགྱུར་རོ། །ཡང་བཏགས་ཡོད་གང་ཡིན་པ་དེ་དོན་དམ་
ཡིན་ནམ་ཞེ་ན་ཡང་མུ་བཞི་སྟེ། དང་པོའི་བཞི་པ་ནི་འདིར་ངང་པོ་
ཡིན་ནོ། །དང་པོའི་གསུམ་པ་ནི་འདིར་གཉིས་པ་ཡིན་ནོ། །དང་པོའི་
གཉིས་པ་ནི་འདིར་གསུམ་པ་ཡིན་ནོ། །དང་པོའི་དང་པོ་ནི་འདིར་
བཞི་པ་ཡིན་ནོ། །ད་ནི་ཤེས་བྱ་ལ་སོགས་པ་གསུམ་གྱི་རང་བཞིན་
བཤད་པ་སྟེ། དེ་ལ་ཡང་རེ་ཞིག་ཤེས་བྱའི་དབང་དུ་བྱས་ནས་ཇི་ལྟར་
ན་ཤེས་པར་བྱ་བ་ཡིན་ཞེས་སོགས་གསུངས་ཏེ། དེ་ལ་ཡང་གཞི་ལྔའི་
རང་བཞིན་དང་ཤེས་བྱེད་ཀྱི་དབྱེ་བ་བཤད་པ་གཉིས་ལས། དང་པོ་ནི།
ཐར་པ་འདོད་པ་རྣམས་ཀྱིས་ཤེས་པར་བྱ་བའི་ཆོས་ནི་རྣམ་པ་ལྔ་སྟེ་་་་
འདི་ལྟར་གཟུགས་ལ་སོགས་པའོ། །ཅིའི་ཕྱིར་འདི་དག་ཐམས་ཅང་
ཤེས་པར་བྱ་བ་ཡིན་ཞེ་ན། གཞི་གང་དུ་ཀུན་ནས་ཉོན་མོངས་པ་དང་
རྣམ་པར་བྱང་བའི་དབང་དུ་བྱས་ནས་གཟུགས་ནི་ཤེས་པར་བྱ་བ་་་་་་
ཡིན་ཏེ་གང་ན་མིག་ལ་སོགས་པ་དབང་པོ་དང་བཅས་པའི་ལུས་་་་་་་་
དམིགས་པ་ན་འགའ་ཞིག་ཆགས་སོགས་ཀྱིས་ཀུན་ནས་ཉོན་མོངས་པ་
•.440.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་དད་སོགས་ཀྱིས་དམིགས་པར་བྱ་བ་དམིགས་པའི་ཕྱིར་རོ། །
དངོས་པོ་གང་ཞིག་ཀུན་ནས་ཉོན་མོངས་པ་དང་རྣམ་པར་བྱང་བའི་་་
དབང་དུ་བྱས་ནས་སེམས་ཉིད་ཤེས་པར་བྱ་བ་ཡིན་ཏེ་སེམས་རང
བཞིན་གྱིས་རྣམ་པར་དག་པ་དེ་ཉིད་གང་གི་ཚེ་( ༡༧༩བ)ཆགས་་་་་
སོགས་དང་འགྲོགས་པ་དེའི་ཚེ་ཀུན་ནས་ཉོན་མོངས་པ་ཞེས་པ་དང་་་
དད་སོགས་དང་འགྲོགས་པ་དེའི་ཚེ་རྣམ་པར་བྱང་བ་ཞེས་པའི་ཐ་་་་་་
སྙད་འདོགས་ཀྱི་སེམས་ལས་མ་གཏོགས་པའི་ཀུན་ནས་ཉོན་མོངས་་་་་
པའམ་རྣམ་པར་བྱང་བར་འགྱུར་བའི་ཆོས་གཞན་འགའ་ཡང་མེད་་་་་
པའི་ཕྱིར་རོ། །བྱེད་པ་གང་གིས་ཀུན་ནས་ཉོན་མོངས་པ་དང་རྣམ་
པར་བྱང་བ་དེའི་དབང་དུ་བྱས་ནས་སེམས་ལས་བྱུང་བའི་ཆོས
རྣམས་ཤེས་པར་བྱ་བ་ཡིན་ཏེ་འདོད་ཆགས་ལ་སོགས་པའི་ཉོན
མོངས་པ་རྣམས་དང་ཁྲོ་བ་ལ་སོགས་པའི་ཉེ་བའི་ཉོན་མོངས་པ
རྣམས་དང་དེ་དག་སྐྱེ་བ་དང་རྗེས་སུ་མཐུན་པའི་རེག་པ་ཚོར་བ་འདུ་
ཤེས་སེམས་པ་ལ་སོགས་པ་རྣམས་ཀྱིས་ནི་སེམས་ཀུན་ནས་ཉོན
མོངས་པར་བྱེད་ལ། དད་པ་ལ་སོགས་པ་དགེ་བའི་ཆོས་རྣམས་དང་དེ་
དག་སྐྱེ་བ་དང་རྗེས་མཐུན་པའི་རེག་པ་ལ་སོགས་པ་གཞན་རྣམས་་
ཀྱིས་ནི་སེམས་རྣམ་པར་བྱང་བར་བྱེད་པའི་ཕྱིར་རོ། །དེ་དག་གསུམ་
པོ་ཀུན་ནས་ཉོན་མོངས་པ་དང་རྣམ་པར་བྱང་བའི་གནས་སྐབས་
གང་ཡིན་པའི་དབང་དུ་བྱས་ནས་སེམས་དང་ལྡན་པ་མ་ཡིན་པའི་་་་་་་
འདུ་བྱེད་རྣམས་ཤེས་པར་བྱ་བ་ཡིན་ཏེ་གསུམ་པོ་དེ་དག་ཀུན་ནས་་་་་
ཉོན་མོངས་པ་དང་རྣམ་པར་བྱང་བའི་གནས་སྐབས་ནི་དེ་ཙམ་དུ་་་་་
441·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཟད་པའི་ཕྱིར་རོ། །རྣམ་པར་བྱང་བའི་ངོ་བོ་གང་ཡིན་པ་དེའི་དབང་
དུ་བྱས་ནས་འདུས་མ་བྱས་ཤེས་པར་བྱ་བ་ཡིན་ཏེ་དེ་ལ་གང་དུ་རྣམ་་་
པར་བྱང་བ་དེ་བཞིན་ཉིད་དང༌། གང་གིས་རྣམ་པར་བྱང་བར་བྱེད་
པ་མི་གཡོ་བ་དང་འདུ་ཤེས་དང་ཚོར་བ་དང་འགོག་པ་རྣམ་པར་བྱང་
བ་གང་ཡིན་པ་སོ་སོར་བརྟགས་པའི་འགོག་པའོ། །དེའི་ཕྱིར་ལྔ་པོ་
ཐམས་ཅད་ཀྱང་ཤེས་པར་བྱ་བ་དག་ཁོ་ན་ཡིན་ནོ། །དེ་ལ་གཟུགས་ནི་
གཟུགས་ཀྱི་ཕུང་པོ་སྟེ། ཞེས་པ་ལ་སོགས་པ་ལྔ་པོ་དེ་དག་གིས་སྔར་
བཤད་པའི་ཕུང་པོ་དང་ཁམས་དང་སྐྱེ་མཆེད་ཐམས་ཅད་བསྡུས་ནས་
སྟོན་པར་བྱེད་དེ། དེ་ཡང་གོ་སླ་བའི་ཕྱིར་རྣམ་པར་མ་ཕྱེའོ། །གཉིས་པ་
དེ་དག་ཤེས་བྱེད་ཀྱི་སྒོ་ནས་( ༡༨༠ན)བཤད་པ་ནི། ཡང་གཟུགས་
ལ་སོགས་པ་ཤེས་པར་བྱ་བའི་ཆོས་དེ་རྣམས་ནི་མོས་པ་ཤེས་པའི་སྤྱོད་
ཡུལ་གྱི་ཕྱིར་ཡང་ཤེས་པར་བྱ་བ་ཡིན་ནོ། །ཞེས་སོགས་སྦྱར་རོ། །དེ་ལ་
མོས་པ་ཤེས་པ་ནི་ཐོས་པ་ལས་བྱུང་བའི་ཤེས་རབ་སྟེ་དེ་ནི་གཞན་
གྱིས་བསྟན་པ་ལ་མོས་ཤིང་ཡིད་ཆེས་པ་ཙམ་ལས་འབྱུང་བའི་ཕྱིར་རོ། །
རིག་པའི་ཤེས་པ་ནི་བསམ་པ་ལས་བྱུང་བའི་ཤེས་པ་སྟེ་དེ་ནི་རིགས
པས་བརྟགས་ཤིང་དཔྱད་པ་ལས་འབྱུང་བའི་ཕྱིར་རོ། །རྣམ་པར་འཕྲོ་
བ་མེད་པ་ཤེས་པ་ནི་འཇིག་རྟེན་པའི་སྒོམ་པ་ལས་བྱུང་བའི་ཤེས་རབ་
སྟེ་སེམས་དམིགས་པ་ལ་ཕྱི་རོལ་ཏུ་མི་འཕྲོ་བར་རྩེ་གཅིག་ཏུ་གཏད་པ་
ལས་འབྱུང་བའི་ཕྱིར་རོ། །གཞན་གྱི་བདག་ཉིད་ཤེས་པ་ནི་གཞན་
སེམས་ཤེས་པ་སྟེ་གཞན་གྱི་བདག་ཉིད་ཀྱི་སེམས་ཡུལ་ཡིན་པའི་ཕྱིར་་
རོ༑༑ །འོག་མ་ཤེས་པ་ནི་ཆོས་ཤེས་པ་སྟེ་བདེན་པ་རྣམས་མངོན་པར་
•442·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྟོགས་པའི་ཐོག་མར་འབྱུང་བའི་ཕྱིར་རོ། །སོ་སོ་རང་གི་ཤེས་པ་ནི་
དོན་དམ་པ་ཤེས་པ་སྟེ་དེ་ནི་གཞན་ལ་ཚིག་གིས་བརྗོད་དུ་མེད་པའི་་་་་
དོན་བརྟགས་པ་ཉིད་ཀྱིས་རྣལ་འབྱོར་པ་སོ་སོ་རང་གི་རིག་པར་བྱ་བ་
ཡིན་པའི་ཕྱིར་རོ། །གོང་མ་ཤེས་པ་ནི་རྗེས་སུ་རྟོགས་པའི་ཤེས་པ་སྟེ་
ཆོས་ཤེས་པ་དེའི་འོག་ཏུ་འབྱུང་བའི་ཕྱིར་རོ། །རྣམ་པར་སུན་འབྱིན་
པ་ཤེས་པ་ནི་སྡུག་བསྔལ་ཤེས་པ་སྟེ་སྐྱེ་བ་ལ་སོགས་པའི་སྡུག་བསྔལ་་་་
རྣམས་ཀྱིས་ཁམས་གསུམ་པ་རྣམས་ཀྱི་ཡིད་སུན་འབྱིན་པའམ་ཡང་ན་
དེ་དག་ཐར་པ་འདོད་པ་རྣམས་ཀྱི་ཡིད་སུན་དབྱུང་བར་བྱ་བའི་ཕྱིར་་
རོ༑ །ཀུན་ནས་མི་ལྡང་བ་ཤེས་པ་ནི་ཀུན་འབྱུང་ཤེས་པ་སྟེ་ཀུན་འབྱུང་
སྤང་བར་བྱའོ་ཞེས་རྩོལ་བ་ལས་དེ་འབྱུང་བའི་ཕྱིར་རོ། །མི་སྐྱེ་བ་ཤེས་
པ་ནི་འགོག་པ་ཤེས་པ་སྟེ་དེ་ནི་སྡུག་བསྔལ་མི་སྐྱེ་བའི་རང་བཞིན་
འགོག་པ་ལ་དམིགས་པའི་ཕྱིར་རོ། །ཤེས་པ་ཤེས་པ་ནི་ལམ་ཤེས་པ་སྟེ་
དེ་ནི་ཡེ་ཤེས་ཀྱི་ངོ་བོ་ལམ་ལ་དམིགས་པའི་ཕྱིར་རོ། །མཐར་ཐུག་པ་
ཞེས་( ༡༨༠བ) པ་ནི་ཟད་པ་དང་མི་སྐྱེ་བ་ཤེས་པ་སྟེ་ལམ་གྱི་བྱ་བ་་་་
མཐར་ཕྱིན་པ་ན་དེ་དག་འབྱུང་བའི་ཕྱིར་རོ། །དོན་ཆེན་པོ་ཤེས་པ་ནི་
ཐེག་པ་ཆེན་པོ་ཤེས་པ་སྟེ་རང་དང་གཞན་གྱི་དོན་ཕུན་སུམ་ཚོགས་་
པའི་བདག་ཉིད་ལ་དམིགས་པའི་ཕྱིར་རོ། །ཤེས་པ་བཅུ་གསུམ་པོ་དེ་
དག་ཀྱང་རྒྱུ་ཐོས་བསམ་སྒོམ་པ་གསུམ་གྱི་བྱེ་བྲག་ལས་ནི་མོས་པ་ཤེས་
པ་ལ་སོགས་པ་གསུམ་རྣམ་པར་བཞག་གོ །ཡུལ་དོན་དམ་དང་ཀུན་
རྫོབ་ཀྱི་བྱེ་བྲག་ལས་ནི་སོ་སོ་རང་གི་ཤེས་པ་དང་གཞན་གྱི་བདག་
ཉིད་ཤེས་པ་གཉིས་རྣམ་པར་བཞག་གོ །སྐྱེ་བའི་དུས་ཀྱི་བྱེ་བྲག་ལས་
•443·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་འོག་མ་མ་ཤེས་པ་དང་གོང་མ་མ་ཤེས་པ་རྣམ་པར་བཞག་གོ །ཡུལ་
གྱི་རྣམ་པའི་བྱེ་བྲག་ལས་ནི་རྣམ་པར་སུན་འབྱིན་པ་ཤེས་པ་ལ་སོགས་
པ་བཞི་རྣམ་པར་བཞག་གོ །རང་གི་དོན་དང་གཞན་གྱི་དོན་ལ་
དམིགས་པའི་བྱེ་བྲག་ལས་ནི་མཐར་ཐུག་པ་དང་དོན་ཆེན་པོ་ཤེས་པ་་
གཉིས་རྣམ་པར་བཞག་གོ །ཡང་ཤེས་པར་བྱ་བའི་ཆོས་ནི་ལྔ་སྟེ།
བཏགས་པ་དང་དོན་དམ་པ་དང་བྱ་བའི་མཐའ་དང་གཞན་སེམས་་
དང་རྣམ་པ་ཐམས་ཅད་དོ། །དེ་དག་གོ་རིམ་བཞིན་དུ་ཤེས་པ་ནི། ཀུན་
རྫོབ་ཤེས་པ་དང་དོན་དམ་ཤེས་པ་དང་ཟད་པ་དང་མི་སྐྱེ་བ་ཤེས་པ་་་
དང་གཞན་གྱི་སེམས་ཤེས་པ་དང་སྟོབས་བཅུ་ཤེས་པའོ། །དེ་ལ་ཀུན་
རྫོབ་ཤེས་པ་ནི་གཉིས་ཏེ་བསྟན་བཅོས་ཤེས་པ་དང་འཇིག་རྟེན་གྱི་ཐ་་
སྙད་ཤེས་པའོ། །དང་པོས་ནི་དགེ་བ་དང་མི་དགེ་བ་དང་ཁ་ན་མ་ཐོ་
བ་དང་བཅས་པ་དང་དེ་མེད་པ་དང་རྟེན་ཅིང་འབྲེལ་བར་འབྱུང་བ་་
ལ་སོགས་པ་ཤེས་ནས་དེ་ལ་ཁ་གཅིག་ནི་སྤོང་བར་བྱེད། ཁ་ཅིག་ནི་སོ་
སོར་བརྟེན་པར་བྱེད་དོ། །གཉིས་པས་ནི་འཇིག་རྟེན་གྱི་ལུགས་སེམས་
ནས་འཇིག་རྟེན་གྱི་སྤྱོད་པའི་རྒྱུ་ཇི་ལྟ་བ་དང་རྐྱེན་ཇི་ལྟ་བ་བཞིན་དུ་་་
སྒྲུབ་པར་བྱེད་དོ། །ཀུན་རྫོབ་ཤེས་པ་དང་པོ་ལ་འདིར་མོས་པ་ཤེས་པ་
ལ་སོགས་པ་གསུམ་དུ་ཕྱེའོ། །དོན་དམ་པ་ཤེས་པས་ནི་བདེན་པ་བཞི་
དང་དེ་བཞིན་ཉིད་ཀྱི་གནས་ལུགས་ཇི་ལྟ་བ་བཞིན་ཤེས་ནས་མཐོང་་་
བ་དང་སྒོམ་པས་སྤང་བར་བྱ་བའི་ཆོས་རྣམས་( ༡༨༡ན)སྤོང་བ་་་་་
མངོན་སུམ་དུ་བྱེད་དོ། །དོན་དམ་ཤེས་པ་དེ་ཉིད་འདིར་སོ་སོ་རང་གི་
ཤེས་པ་ལ་སོགས་པ་བདུན་དུ་ཕྱེའོ། །ཟད་པ་དང་མི་སྐྱེ་བ་ཤེས་པས་ནི་
444·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱ་བའི་མཐའ་ཡོངས་སུ་ཤེས་ནས་ངེས་པ་དང་ཐེ་ཚོམ་མེད་པ་དང་
སེམས་རང་གི་སྤངས་པ་ལ་མངོན་པའི་ང་རྒྱལ་མེད་དོ། གཞན་གྱི་།
ཤེས་པས་ནི་ཕ་རོལ་གྱི་སེམས་དགེ་བ་དང་མི་དགེ་བ་ལ་སོགས་པ་་་་་་་་
ཤེས་ནས་གཞན་གྱི་ཁམས་དང་བག་ལ་ཉལ་ཇི་ལྟ་བ་བཞིན་ཤེས་སོ། །
སྟོབས་བཅུ་ཤེས་པས་ནི་ཤེས་བྱའི་རྣམ་པ་ཐམས་ཅད་ཤེས་པར་བྱེད་་་་
ཅིང་དེ་ཤེས་ནས་ཀྱང་གཞན་ལ་གདམས་པ་དང་རྗེས་སུ་བསྟན་པ་་་་་་
ཐམས་ཅད་འཇུག་པར་བྱེད། སེམས་ཅན་རྣམས་ཀྱི་སོམ་ཉི་ཐམས་
ཅད་གཅོད་པར་བྱེད། མཐོ་རིས་དང་བདེ་འགྲོའི་འབྲས་བུ་ལ་འགོད་
པར་བྱེད་དོ། །དེ་ནི་འདིར་དོན་ཆེན་པོ་ཤེས་པའི་མིང་གིས་བསྟན་ཏོ།
ཤེས་པ་དེ་དག་གི་དགོས་པ་ནི་གཉིས་ཏེ་རང་ལ་ཕན་པ་སྒྲུབ་པ་དང་་་
གཞན་ལ་ཕན་པ་སྒྲུབ་པའོ། །དེ་ལ་ཀུན་རྫོབ་ཤེས་པ་སྤོང་བ་དང་རྗེས་
སུ་མཐུན་པ་བསྟན་བཅོས་ཤེས་པ་གང་ཡིན་པ་དེ་དག་དང་། དོན་
དམ་ཤེས་པ་སྤོང་བ་མངོན་དུ་བྱེད་པ་མངོན་པར་ཤེས་པ་ལ་སོགས་པ་
དང་༑ སྤངས་པ་ལ་བྱ་བའི་མཐའ་ཤེས་པ་ཟད་མི་སྐྱེ་ཤེས་པ་གང་ཡིན་
པ་དག་ནི་རང་གི་དོན་བསྒྲུབ་པའི་དགོས་པ་ཅན་ཡིན་ནོ། །གཞན་གྱི་
ཁམས་དང་བག་ལ་ཉལ་ཤེས་པའི་གཞན་སེམས་ཤེས་པ་དང་ཤེས་
བྱའི་རྣམ་པ་ཐམས་ཅད་ཤེས་པའི་སྟོབས་བཅུ་ཤེས་པ་གཉིས་ནི
གཞན་གྱི་དོན་བསྒྲུབ་པའི་དགོས་པ་ཅན་ཡིན་ནོ། །དེ་དག་གིས་ཤེས་
པ་བཅུ་གསུམ་པོ་འདིའི་གྲངས་ངེས་པ་ཡང་བསྟན་པ་ཡིན་ནོ། །མདོར་
བསྡུ་ན་ཤེས་པ་འདི་ཐམས་ཅད་ནི་ཀུན་རྫོབ་ཤེས་པ་དང་དོན་དམ་་་་་
ཤེས་པ་གཉིས་སུ་འགྱུར་ཏེ་འདི་ལྟར་མོས་པ་ཤེས་པ་ལ་སོགས་པ་་་་་་་་་་
•445.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསུམ་དང་། གཞན་གྱི་བདག་ཉིད་ཤེས་པ་དང་དོན་ཆེན་པོའམ་
སྟོབས་བཅུ་ཤེས་པ་ནི་ཀུན་རྫོབ་ཤེས་པ་ཁོ་ན་ཡིན་ནོ། །སོ་སོ་རང་གི་
ཤེས་པ་ལ་སོགས་པ་བདུན་ནི་དོན་དམ་ཤེས་པ་ཁོ་ན་ཡིན་ནོ། །མཐར་
(༡༨༡བ)ཐུག་པ་ཤེས་པའམ་ཟད་མི་སྐྱེ་ཤེས་པ་ནི་བྱ་བའི་མཐའ་་་་་
ལ་ཡོངས་སུ་དཔྱོད་པར་མི་བྱེད་པའི་ཚེ་འཇིག་རྟེན་ལས་འདས་པ་་་་
དང་དོན་དམ་ཤེས་པ་ཡང་ཡིན་ལ། གང་གི་ཚེ་བདག་གི་ཟག་པ་
རྣམས་ཟད་དོ་ཕྱི་མ་ལ་སྡུག་བསྔལ་རྣམས་མི་འགྲུབ་བོ་སྙམ་དུ་བྱ་བའི་
མཐའ་ལ་ཡོངས་སུ་དཔྱོད་པ་དེའི་ཚེ་ཀུན་རྫོབ་ཤེས་པ་དང་འཇིག་
རྟེན་པ་ཡང་ཡིན་ནོ། །གཉིས་ཀ་ཡང་ཟག་པ་མེད་པ་ཁོ་ན་ཡིན་ནོ། །
ཀུན་རྫོབ་ཤེས་པ་རྣམས་ནི་འཇིག་རྟེན་པ་ཁོ་ན་ཡིན་ལ་དེ་དག་མི
སློབ་པའི་རྒྱུད་ལ་ཡོད་པ་རྣམས་ནི་ཟག་པ་མེད་པ་ཡིན་ནོ། །སློབ་པ་
དང་བྱིས་པའི་རྒྱུད་ལ་ཡོད་པ་རྣམས་ནི་ཟག་པ་དང་བཅས་པ་ཡང
ཡིན་ནོ། །དོན་ཆེན་པོ་ཤེས་པ་ནི་འཇིག་རྟེན་པ་དང་ཟག་པ་མེད་པ་ཁོ་
་ཡིན་ནོ། །དོན་དམ་པ་ཤེས་པ་རྣམས་ནི་འཇིག་རྟེན་ལས་འདས་པ་
དང་ཟག་པ་མེད་པ་ཁོ་ན་ཡིན་ནོ། །དེ་ལ་ཀུན་རྫོབ་ཤེས་པའི་རང་
བཞིན་ནི་གང་དོན་དམ་ཤེས་པའི་ངོ་བོ་ནི་གང་ཞེ་ན། གཉིས་ཀ་ཡང་
ཆོས་རབ་ཏུ་རྣམ་པར་འབྱེད་པའི་ཤེས་རབ་ཏུ་མཚུངས་ཀྱང་གང་
ཞིག་ཡུལ་ཀུན་རྫོབ་པ་ལ་འཇུག་པ་དང་བདེན་པའི་རྣམ་པ་ལ་འཇུག་་
ཀྱང་ཡུལ་ལ་སོ་སོར་རྟོག་པར་བྱེད་འཇལ་བར་བྱེད་འདིའི་ཞེས་རྣམ་་་
པར་འཇོག་པར་བྱེད་པ་དེ་ནི་ཀུན་རྫོབ་ཤེས་པ་ཞེས་བྱའོ། །གང་ཞིག་
བདེན་པའི་རྣམ་པ་མངོན་སུམ་དུ་རྟོགས་ཤིང་རྟོགས་པ་དང་འཇལ་་་་
•446·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བ་སོགས་མི་བྱེད་པ་དེ་ནི་དོན་དམ་ཤེས་པ་ཞེས་བྱའོ། །གང་ཤེས་པར་
བྱ་བའི་ཆོས་ནི་གཟུགས་སོགས་ཆོས་ཙམ་ཡིན་ལ། གང་གིས་ཤེས་པར་
བྱེད་པ་པོ་ཡང་མོས་པ་ཤེས་པ་ལ་སོགས་ཤེས་པ་བཅུ་གསུམ་པོ་དདེ་་་་་་་
ཙམ་དུ་ཤེས་པ་ན་བདག་ཐོས་བསམ་གྱི་སྒོ་ནས་ཤེས་པ་པོ་དང་སྒོམ་་་་
བྱུང་གི་སྒོ་ནས་མཐོང་བ་པོར་མངོན་པར་ཞེན་པ་སྤོང་ངོ༌། །གཉིས་པ་
རྣམ་པར་ཤེས་པར་བྱ་བ་ནི་རྣམ་པར་མི་རྟོག་པ་ལ་སོགས་པ་ནི་དེ་ལ་་
རྣམ་པར་མི་རྟོག་པ་ནི་སྒོ་ལྔའི་རྣམ་པར་ཤེས་པ་རྣམས་ཏེ་དམིགས་པ
ལ་རྣམ་པར་མི་རྟོག་པའི་ཕྱིར་རོ། །རྣམ་པར་རྟོག་པ་ནི་ཡིད་ཀྱི་རྣམ་
པར་ཤེས་པ་( ༡༨༢ན)སྟེ་དམིགས་པ་ལ་རྣམ་པར་རྟོག་པའི་ཕྱིར་རོ།།
རྒྱུ་ནི་ཀུན་གཞིའི་རྣམ་པར་ཤེས་པ་སྟེ་ཆོས་ཐམས་ཅད་ཀྱི་ས་བོན་ཡིན་
པའི་ཕྱིར་རོ། །འཇུག་པ་ནི་དེ་ལས་གཞན་པའི་རྣམ་ཤེས་ཉོན་མོངས་
པ་ཅན་གྱི་ཡིད་ལ་སོགས་པའོ། །རྒྱུ་མཚན་ནི་དབང་པོ་དང་དོན་
རྣམས་སོ། །རྒྱུ་མཚན་ལས་བྱུང་བ་ནི་རྣམ་པར་ཤེས་པའི་ཚོགས་དྲུག་
རྣམས་སོ། །མི་མཐུན་པ་དང་གཉེན་པོ་ནི་སེམས་འདོད་ཆགས་དང་
བཅས་པ་དང་འདོད་ཆགས་དང་བྲལ་བ་ལ་སོགས་པའོ། །ཤིན་ཏུ་
རྟོགས་པར་དཀའ་བ་ཕྲ་བའི་རྣམ་པར་རིག་པ་བདུན་གྱིས་ཀྱང་རྣམ་་་
པར་ཤེས་པར་བྱ་བ་བལྟ་སྟེ། མདོར་ན་རྣམ་པར་མི་རྟོག་པ་ལ་སོགས་
པ་དེ་དག་གི་སྤྱོད་ཡུལ་གང་ཡིན་པ་ནི་རྣམ་པར་ཤེས་པ་ཡིན་ནོ་ཞེས་་་
པའི་དོན་ཏོ། །ཕྲ་བའི་རབ་ཏུ་དབྱེ་བ་བདུན་ནི་འདི་ལྟར། མི་རིག་སྣ་
ཚོགས་ལྷན་ཅིག་འབྱུང་། །གཉེན་པོ་བག་ཆགས་མཚམས་སྦྱོར་གྲོལ། །
ཞེས་པ་སྟེ། དེ་ལ་མི་རིག་པའི་རྣམ་པར་རིག་པ་ཕྲ་བ་ནི་སྣོད་ཀྱི་རྣམ་
•·447·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་རིག་པ་སྟེ་དེས་ནི་དུས་ཐམས་ཅད་དུ་རྣམ་པ་ཡོངས་སུ་མ་ཆད་་་་
པར་འབྱུང་བས་ཡོངས་སུ་ཆད་པར་དཀའ་བའི་ཕྱིར་རོ། །སྣ་ཚོགས་
པའི་རྣམ་པར་རིག་པ་ཕྲ་བ་ནི་ཤེས་པ་གཅིག་ལ་དཀར་དམར་སྣ་
ཚོགས་པ་སྣང་བའི་རྣམ་པ་དེ་གཅིག་ཡིན་ན་སྣ་ཚོགས་པར་འགལ་ལ་་
སྣ་ཚོགས་པ་ཡིན་ན་ཤེས་པ་གཅིག་གི་ཆར་འགལ་བ་ཡོངས་སུ་དཔྱད་་
པར་དཀའ་བའོ། །ལྷན་ཅིག་འབྱུང་བའི་རྣམ་པར་རིག་པ་ཕྲ་བ་ནི་
རྒྱུད་གཅིག་ལ་དུས་གཅིག་ཏུ་འཇུག་པའི་འཇུག་ཤེས་རྣམས་ཡུལ་ལ་་་་་
སོ་སོར་འཇུག་པ་གང་ཡིན་པ་ཡང་ཡོངས་སུ་དཔྱད་པར་དཀའ་བའོ། །
མི་མཐུན་པ་དང་གཉེན་པོའི་རྣམ་པར་རིག་པ་ཕྲ་བ་ནི་ཐོག་མ་མེང་་་་་
པ་ནས་འདོད་ཆགས་ལ་སོགས་པའི་འཆིང་བ་དང་ལྡན་པའི་སེམས་་་་་
དེ་གཉེན་པོ་སྐྱེས་པའི་ཚེ་ཡུད་ཀྱིས་གྲོལ་བ་གང་ཡིན་པ་དེ་ཡང་ཡོངས་
སུ་དཔྱད་པར་དཀའ་བ་ཡིན་ནོ། །བག་ཆགས་ཀྱི་རྣམ་པར་རིག་པ་ཕྲ་
བ་ནི་ཀུན་གཞི་ལ་ཡོད་པའི་འཇོག་( ༡༨༢བ)བྱེད་དགེ་མི་དགེ་སྣ་་་་
ཚོགས་ཀྱིས་བཞག་པའི་ལས་ཀྱི་བག་ཆགས་རྣམས་ཐ་དད་དུ་མེད་
བཞིན་དུ་རང་གི་འབྲས་བུ་ཐ་དད་རིམ་གྱིས་འབྱིན་པ་གང་ཡིན་པ་་
ཡང་ཡོངས་སུ་དཔྱད་པར་དཀའ་བ་ཡིན་ནོ། །ཉིང་མཚམས་སྦྱོར་བའི་
རྣམ་པར་རིག་པ་ཕྲ་བ་ནི་འགྲོ་བ་དུ་མ་འགྲུབ་འགྱུར་གྱི་ལས་ཀྱི་བག་་
ཆགས་རྒྱུད་ལ་མཚུངས་པར་ཡོད་པ་ལ་གང་གི་ཚེ་འཆི་བའི་དུས་བྱེད་་
པ་དེའི་ཚེ་ལས་གང་རུང་གཅིག་གི་བག་ཆགས་ཡོངས་སུ་སྨིན་ནས་
འགྲོ་བ་གང་ཡང་རུང་བ་གཅིག་ཏུ་ཐོག་མར་ཉིང་མཚམས་སྦྱོར་བ་
གང་ཡིན་པ་འདི་ཡང་ཡོངས་སུ་དཔྱད་པར་དཀའ་བ་ཡིན་ནོ། །གྲོལ་
•448.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བའི་རྣམ་པར་རིག་པ་ཕྲ་བ་ནི་དགྲ་བཅོམ་པའི་སེམས་མཆོག་ཏུ་སྤྲོས་་
པ་མེད་པའི་ཆོས་ཉིད་ཐོབ་པ་ན་ཐོག་མ་མེད་པ་ནས་འཁོར་བར་
འདྲིས་པའི་ཟག་པ་དང་བཅས་པའི་སྤྱོད་པ་ཐམས་ཅད་ལས་ཤིན་ཏུ་་་
འདས་ཏེ་རྣམ་པ་འདིས་འཇུག་པ་ནི་ཡོངས་སུ་དཔྱད་པར་དཀའ་བ་་་
ཡིན་ནོ། །རྣམ་པར་ཤེས་པ་བརྒྱད་ཀྱི་གཟུང་བྱ་གང་ཡིན་པའི་ཕུང་པོ་
ཁམས་དང་སྐྱེ་མཆེད་ཐམས་ཅད་ཀྱང་རྣམ་པར་ཤེས་པར་བྱ་བ་དག་་་
ཡིན་ནོ། །དེ་ལྟར་ན་ཤེས་རབ་ཀྱིས་ཡོངས་སུ་དཔྱད་པར་བྱ་བ་རྣམས་
ནི་ཤེས་པར་བྱ་བ་ཡིན་ལ་རྣམ་པར་ཤེས་པས་གཟུང་བར་བྱ་བ་ནི་ནི་་་་་་
རྣམ་པར་ཤེས་པར་བྱ་བ་ཡིན་ནོ་ཞེས་པ་ནི་ཁྱད་པར་རོ། །གང་གིས་
རྣམ་པར་ཤེས་པར་བྱེད་པ་དབང་པོའི་རྣམ་པར་ཤེས་པ་ལ་སོགས་པ་་
རྣམ་ཤེས་རྣམས་ཡིན་པར་ཤེས་པ་ན་བདག་མཐོང་བ་པོ་དང་ཐོས་པ་་
པོ་ལ་སོགས་པ་ཡུལ་རྣམ་པར་ཤེས་པར་བྱེད་པ་པོར་མངོན་པར་ཞེན་་
པ་སྤོང་བ་ཡིན་ནོ། །
གསུམ་པ་མངོན་པར་ཤེས་པར་བྱ་བ་ནི་མངོན་པར་ཤེས་པ་དྲུག་་་་་
གི་སྤྱོད་ཡུལ་གང་ཡིན་པའོ། །དེ་ཡང་ནམ་མཁའ་ལ་སོགས་བགྲོད་བྱའི་
ཡུལ་ཀུན་ཏུ་འགྲོ་བ་ཤེས་པ་རྫུ་འཕྲུལ་གྱི་མངོན་པར་ཤེས་པ་དང་།
འགྲོ་བ་སྣ་ཚོགས་ཀྱི་སྒྲ་ཕྲ་རགས་ཐམས་ཅད་རྗེས་སུ་ཐོས་པ་ལྷའི་རྣ་་་་
བའི་མངོན་པར་ཤེས་པ་དང་། ཕ་རོལ་གྱི་སེམས་འདོད་ཆགས་དང་
བཅས་པ་དང་འདོད་ཆགས་དང་བྲལ་བ་ལ་སོགས་པའི་སེམས་ཀྱི་་་་་་་་
སྤྱོད་( ༡༨༣ན)ཡུལ་ལ་འཇུག་པ་ཤེས་པ་གཞན་གྱི་སེམས་ཤེས་པའི་་
མངོན་ཤེས་དང་། རང་དང་གཞན་གྱི་འདས་པའི་ཚེ་རབས་གཅིག་
•449.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནས་གཅིག་ཏུ་བརྒྱུད་དེ་འོངས་པ་སྔོན་གྱི་གནས་རྗེས་སུ་དྲན་པའི་་་་་་
མངོན་ཤེས་དང་། རང་དང་གཞན་གྱི་མ་འོངས་པའི་སྐྱེ་བར་འགྲོ་བ་
ཤེས་པ་འཆི་འཕོ་དང་སྐྱེ་བ་ཤེས་པའམ་ལྷའི་མིག་གི་མངོན་པར་ཤེས་་
པ་དང་། ཁམས་གསུམ་ལས་གང་གིས་ངེས་པར་འབྱུང་བར་བྱེད་པའི་
ཐབས་དང་ངེས་པར་འབྱུང་བ་གང་ཡིན་པ་རྣམས་ཇི་ལྟ་བ་བཞིན་དུ་་
ཤེས་པ་ཟག་པ་ཟད་པའི་མངོན་པར་ཤེས་པ་རྣམས་ཀྱི་ཡུལ་ཡིན་པའི་་
ཕྱིར་མངོན་པར་ཤེས་པར་བྱ་བར་བལྟའོ། །དེ་ལ་རྫུ་འཕྲུལ་གྱི་ཡུལ་ནི་
གང་༑ དེ་ཤེས་པའི་མངོན་པར་ཤེས་པའི་རང་བཞིན་ནི་ཇི་ལྟ་བུ་ཞེ་ན།
གཅིག་ཏུ་འགྱུར་ཞིང་མང་པོར་འགྱུར་བ་དང་ཡོད་པ་མི་མངོན་པ་་་་་་
དང་མེད་པ་སྤྲུལ་པར་བྱེད་པ་ལ་སོགས་པ་ནི་རྫུ་འཕྲུལ་གྱི་ཡུལ་ཡིན་་་་
ནོ༑ །ཡུལ་དེ་དག་ཇི་ལྟ་བ་བཞིན་དུ་སྟོན་པར་བྱེད་པའི་མཐུ་དང་ལྡན་
པའི་ཤེས་རབ་བསྒོམས་པའི་འབྲས་བུ་གང་ཡིན་པ་དེ་ནི་རྫུ་འཕྲུལ་གྱི་་
ཡུལ་ཤེས་པའི་མངོན་ཤེས་ཞེས་བྱའོ། །དེ་ལ་རྫུ་འཕྲུལ་འདི་ནི་སྐྱེ་བས་
ཐོབ་པ་ཡང་ཡོད། བསོད་ནམས་ཀྱི་ལས་ལས་སྐྱེས་པ་ཡང་ཡོད། སྔགས་
དང་སྨན་ལ་སོགས་པའི་མཐུ་ལས་བྱུང་བ་ཡང་ཡོད། ཏིང་ངེ་འཛིན་གྱི་
མཐུ་ལས་བྱུང་བའང་ཡོད་དེ། དང་པོ་ནི་འདོད་པ་དང་གཟུགས་ཀྱི་ལྔ་
རྣམས་ཀྱི་རྫུ་འཕྲུལ་དང་ཡི་དྭགས་དང་ཤ་ཟ་དག་གི་ལྟ་བུའོ། །གཉིས་
པ་ནི་རྒྱལ་པོ་ར་མ་ཎའི་ལྟ་བུའོ། །གསུམ་པ་ནི་སྔགས་ཀྱི་མཐུས་མཁའ་
ལ་འགྲོ་བ་དང་སྨན་འགའ་ཞིག་བཟུང་བས་ནམ་མཁའ་ལ་འགྲོ་བ་་་་
དང་མི་སྣང་བར་འགྱུར་བ་ལྟ་བུའོ། །བཞི་པ་ནི་རྣལ་འབྱོར་པ་རྣམས་
ཀྱི་མཐུ་གང་ཡིན་པ་སྟེ་དེ་ནི་མངོན་པར་ཤེས་པ་ཞེས་བྱ་བའི་གྲངས་་་་
•450•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སུ་འགྲོའོ། །ལྷའི་རྣ་བ་ནི་གང༌། ལྷའི་རྣ་བའི་མངོན་པར་ཤེས་པ་ནི་
གང་ཞེ་ན། ཏིང་འཛིན་བསྒོམས་པའི་སྟོབས་ལས་བྱུང་བ་མཉམ་པར་
བཞག་པའི་སས་བསྡུས་པའི་གཟུགས་ཅན་( ༡༨༣བ) དང་གང་ཞིག་
ཟིན་པ་དང་མ་ཟིན་པའི་སྒྲ་ཕྲ་རགས་ཀུན་རྫོབ་རྗེས་སུ་ཐོས་པ་ནི་
ལྷའི་རྣ་བ་ཞེས་བྱའོ། །དེ་ལ་བརྟེན་པའི་དབང་པོའི་རྣམ་པར་ཤེས་
པའི་འཁོར་དུ་བྱུང་བའི་ཤེས་རབ་ནི་ལྷའི་རྣ་བའི་མངོན་པར་ཤེས་པ་་
ཞེས་བྱའོ། །ལྷའི་རྣ་བ་ཡང་སྐྱེ་བས་ཐོབ་པ་དང་ལས་ལས་སྐྱེས་པ་དང་
སྒོམ་པ་ལས་བྱུང་བའོ། །དང་པོ་ནི་གཟུགས་ན་སྤྱོད་པའི་ལྷ་རྣམས་
ཀྱིའོ༑ །གཉིས་པ་ནི་འཁོར་ལོས་བསྒྱུར་བ་དང་སྲིད་པ་ཐ་མ་པའི་བྱང་
ཆུབ་སེམས་དཔའ་རྣམས་ཀྱི་ལྟ་བུའོ། །གསུམ་པ་ནི་རྣལ་འབྱོར་པ་
རྣམས་ཀྱི་མཐུ་སྟེ་མངོན་པར་ཤེས་པར་བགྲང་བའོ། །གཞན་གྱི་སེམས་
ཀྱི་རྣམ་གྲངས་ནི་གང་། དེ་ཤེས་པའི་མངོན་ཤེས་ནི་ཇི་ལྟ་བུ་ཞེ་ན།
རོལ་གྱི་སེམས་འདོད་ཆགས་དང་བཅས་པ་དང་འདོད་ཆགས་དང་་་་་་
བྲལ་བ་སོགས་ནི་སེམས་ཀྱི་རྣམ་གྲངས་ཞེས་བྱའོ། །དེ་ལ་དམིགས་པའི་
ཤེས་རབ་མཐུ་དང་ལྡན་པ་བསྒོམས་པའི་འབྲས་བུ་གང་ཡིན་པ
གཞན་གྱི་སེམས་ཤེས་པའི་མངོན་ཤེས་ཞེས་བྱའོ། །གཞན་གྱི་སེམས་
ཤེས་པ་དེ་ཡང་སྐྱེ་བས་ཐོབ་པ་དང་ལས་ལས་སྐྱེས་པ་དང་རྟོག་གེ་
རྣམས་ཀྱི་དང་སྔགས་ལས་སྐྱེས་པ་དང་སྒོམ་པ་ལས་བྱུང་བ་རྣམས་་
ཡོད་དོ། །།དང་པོ་ནི་ལྷ་ལ་སོགས་པ་ཁ་ཅིག་གིའོ། །གཉིས་པཔ་ནི་ཡི་
དྭགས་དང་ཤ་ཟ་ལ་སོགས་པ་ཁ་ཅིག་གིའོ། །གསུམ་པ་ནི་ལུས་ངག་གི་
རྣམ་པར་རིག་བྱེད་ལས་གཞན་གྱི་སེམས་ཀྱི་རྣམ་འགྱུར་ཤེས་པའོ། །
·451·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞི་པ་ནི་གསང་སྔགས་འགའ་ཞིག་གི་མཐུ་ལས་ཤེས་པའོ། །ལྔ་པ་ནི་
རྣལ་འབྱོར་པ་རྣམས་ཀྱི་སྟེ་མངོན་པར་ཤེས་པར་བགྲང་བའོ། །སྔོན་གྱི་
གནས་ནི་གང་། དེ་རྗེས་སུ་དྲན་པའི་མངོན་ཤེས་ནི་གང་ཞེ་ན། རང་
དང་གཞན་གྱི་འདས་པའི་ཚེ་རབས་རྣམས་ཀྱི་ལུས་ཀྱི་རྣམ་གྲངས་དུ་་་
མ་ནི་སྔོན་གྱི་གནས་ཞེས་བྱའོ། །སྔོན་གྱི་གནས་དེ་ཉིད་དཔེར་ན་སད་
པའི་ཚེ་རྨི་ལམ་དྲན་པ་ལྟར་སྔོན་ཇི་ལྟར་ཉམས་སུ་མྱོང་བ་ལྟར་རྗེས་་་་
སུ་དྲན་པ་དང་མཚུངས་པར་ལྡན་པའི་ཤེས་རབ་བསྒོམས་པའི་མཇུ་་་་
ལས་བྱུང་བ་ནི་སྔོན་གྱི་གནས་རྗེས་སུ་དྲན་( ༡༨༤ན)པའི་མངོན་་་་་་
ཤེས་ཞེས་བྱའོ། །སྔོན་གྱི་གནས་དྲན་པ་འདི་ལ་ཡང་སྐྱེ་བས་ཐོབ་པ་
དང་ལས་ལས་སྐྱེས་པ་དང་སྒོམ་པ་ལས་བྱུང་བའོ། །དང་པོ་ནི་འདོད་
པའི་ལྷ་དང་དམྱལ་བ་པ་རྣམས་ཀྱིའོ། །གཉིས་པ་ནི་མི་རང་བཞིན་
གྱིས་ཚེ་རབས་དྲན་པ་ལྟ་བུའོ། །གསུམ་པ་ནི་རྣལ་འབྱོར་པ་རྣམས་ཀྱི་
མངོན་ཤེས་སུ་བགྲང་བའོ། །འཆི་འཕོ་དང་སྐྱེ་བ་ནི་གང་། དེས་མཐོང་
བའི་ལྷའི་མིག་ནི་གང་། དེ་ལ་བརྟེན་པའི་འཆི་འཕོ་དང་སྐྱེ་བ་ཤེས་
པའམ་ལྷའི་མིག་གི་མངོན་ཤེས་ནི་ཇི་ལྟ་བུ་ཞེ་ན། སེམས་ཅན་གྱི་རིས་
ཁ་དོག་བཟང་པོ་དང་ངན་པ་དེ་དང་དེ་ནས་ཤི་འཕོས་ནས་མ་འོངས་
པའི་སྐྱེ་བ་དེ་དང་དེར་ཉིང་མཚམས་སྦྱོར་བ་ནི་འཆི་འཕོ་བ་དང་སྐྱེ་་་
བ་ཞེས་བྱའོ། །བསམ་གཏན་བསྒོམས་པའི་མཐུ་ལས་བྱུང་ཞིང་མཉམ་
པར་བཞག་པའི་སས་བསྡུས་པའི་གཟུགས་དང་བ་གང་ཞིག །འཆི་
འཕོ་དང་སྐྱེ་བ་དེ་ལྟ་བུ་མཐོང་བའམ། ཡང་ན་བསྐལ་པ་དང་མ་
བསྐལ་བའི་གཟུགས་ནས་ཕྲ་རགས་ཐམས་ཅད་མཐོང་བ་གང་ཡིན པ
-·452·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནི་ལྷའི་མིག་ཅེས་བྱའོ། །དེ་ལ་བརྟེན་པའི་དབང་པོའི་ཤེས་པ་དང་
མཚུངས་པར་ལྡན་པའི་ཤེས་རབ་གང་ཡིན་པ་ནི་འཆི་འཕོ་དང་སྐྱེ་བ་་
ཤེས་པའི་མངོན་ཤེས་དང་ལྷའི་མིག་གི་མངོན་ཤེས་ཞེས་བྱའོ། །ལྷའི་
མིག་འདི་ཡང་སྐྱེ་བས་ཐོབ་པ་དང་ལས་ལས་སྐྱེ་བ་དང་སྒོམ་པ་ལས་་་
བྱུང་བ་གསུམ་ཡིན་ལ། དེ་དག་ནི་ལྷའི་རྣ་བ་ལ་བཤད་པ་ལྟར་ཤེས་
པར་བྱའོ། །དང་པོ་གཉིས་ནི་བར་མ་དེའི་གཟུགས་མི་མཐོང་ལ་དེའི་
ཕྱིར་འཆི་འཕོ་བ་དང་སྐྱེ་བ་མི་ཤེས་སོ། །ཟག་པ་ཟད་པ་ནི་གང་། དེ་
ཤེས་པའི་མངོན་ཤེས་ནི་ཇི་ལྟ་བུ་ཞེ་ན། ཀུན་ཏུ་སྦྱོར་བ་མ་ལུས་པ་
ཡོངས་སུ་གཏུགས་པ་ནི་ཟག་པ་ཟད་པ་ཞེས་བྱའོ། །འཇིག་རྟེན་པའི་
ཟད་པ་དང་མི་སྐྱེ་བ་ཤེས་པ་གང་གིས་དེ་ཡོངས་སུ་དཔྱོད་ཅིང་ཤེས་་་་
པ་ནི་ཟག་པ་ཟད་པའི་མངོན་པར་ཤེས་པ་ཞེས་བྱའོ། །དྲུག་པོ་འདི་
དག་ཐམས་ཅད་ཀྱང་ཀུན་རྫོབ་ཤེས་པའི་རང་བཞིན་ཡིན་པའི་ཕྱིར་་་་
འཇིག་རྟེན་པ་ཁོ་ན་ཡིན་ནོ། །དང་པོ་ལྔ་བྱིས་པ་དང་སློབ་པའི་རྒྱུད་ལ་
ཡོད་པ་( ༡༨༤བ) རྣམས་ནི་ཟག་པ་དང་བཅས་པ་ཡིན་ནོ། །མི་སློབ་
པའི་རྒྱུད་ལ་ཡོད་པ་རྣམས་ནི་ཟག་པ་མེད་པ་ཁོ་ན་ཡིན་ནོ། །དྲུག་པ་
ནི་མི་སློབ་པའི་རྒྱུད་ལ་འབྱུང་བའི་ཡོན་ཏན་ཡིན་པའི་ཕྱིར་ཟག་པ་་་་་
མེད་པ་ཁོ་ན་ཡིན་ནོ། །།དེ་ལ་དང་པོ་གསུམ་ནི་མངོན་པར་ཤེས་པ་ཁོ་
ན་ཡིན་གྱི་རིག་པ་ནི་མ་ཡིན་ནོ། །ཕྱི་མ་གསུམ་ནི་མངོན་པར་ཤེས་པ་
ཡང་ཡིན་ལ་རིག་པ་ཡང་ཡིན་ཏེ་དུས་གསུམ་ལ་རྨོངས་པའི་གཉེན་པོ་་
བྱེད་པའི་ཕྱིར་རོ། །དེ་དག་དང་ལྡན་པའི་རྣལ་འབྱོར་པས་དུས་ལ་
བབ་ན་དེ་ཉེ་བར་སྟོན་པའམ་གནས་པའམ་གཞན་གྱི་དོན་ཀུན་དུ་
•453·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྤྱད་པའམ་དེ་ལ་དྲི་བ་དྲིས་པའི་ལན་གདབ་པས་མངོན་པར་ཤེས་པ་་
ཞེས་བྱའོ།། །དེ་ལ་དང་པོས་ནི་རྫུ་འཕྲུལ་གྱི་རྣམ་པ་དུ་མ་བསྟན་ནས་
གཞན་མ་དད་པ་དད་པར་བྱེད་དད་པ་རྣམས་གུས་པ་དང་རི་མོ་ཆེར་
བསྐྱེད་པར་བྱེད་དོ། །གཉིས་པས་ནི་གཞན་གྱི་ངག་གི་སྤྱོད་པ་དགེ་བ་
དང་མི་དགེ་བ་ཤེས་ཏེ་དེ་ལ་སྐུལ་བར་བྱེད་རངས་པར་བྱེད་དོ། །
གསུམ་པས་ནི་གཞན་གྱི་སེམས་ཀྱི་རྒྱུ་བ་དགེ་བ་དང་མི་དགེ་བ་ཀུན་་་་་
ཤེས་པར་བྱས་ནས་ལེགས་པར་འདོམས་པར་བྱེད་དོ། །ཐ་མ་གསུམ་
གྱིས་ནི་གོ་རིམ་བཞིན་དུ་རྟག་པའི་མཐའ་དང་ཆད་པའི་མཐའ་་་་་་་་་
སྤངས་ནས་ཟག་པ་ཟད་པ་ལ་མངོན་པའི་ང་རྒྱལ་མེད་པར་དབུ་མའི་་
ལམ་ལེགས་པར་སྟོན་ཅིང་འདོམས་པར་བྱེད་དོ། །མངོན་པར་ཤེས་པ་
འདི་རྣམས་གང་ལ་བརྟེན་ནས་སྒྲུབ་ཅེ་ན། དང་པོ་ལྔ་ནི་བསམ་གཏན་
བཞིའི་དངོས་གཞིའི་སེམས་ཁོ་ན་ལ་བརྟེན་པ་ཡིན་ལ། གཞན་པ་ནི་མ་
ཡིན་ཏེ་ཉེར་བསྡོགས་རྣམས་ནི་ཞི་གནས་ཤས་ཆུང་བའི་ཕྱིར་དང་།
གཟུགས་མེད་པ་རྣམས་ནི་ལྷག་མཐོང་ཤས་ཆུང་བའི་ཕྱིར་ཡོན་ཏན་་་་
ཁྱད་པར་ཅན་སྒྲུབ་པའི་རྟེན་དུ་རུང་བ་མ་ཡིན་ནོ། །ཐ་མ་ནི་བསམ་
གཏན་ས་དྲུག་དང་གཟུགས་མེད་དང་པོ་གསུམ་ལ་བརྟེན་ཏེ། དེ་དག་
ལ་བརྟེན་ནས་དགྲ་བཅོམ་པའི་འབྲས་བུ་ཐོབ་པ་སྲིད་པའི་ཕྱིར་རོ། །
ལུས་ཀྱི་རྟེན་ནི་དང་པོ་ལྔ་ནི་གླིང་གསུམ་གྱི་མི་དང་འདོད་པའི་ལྷ་་་་་་་་
རྣམས་ཀྱི་རྟེན་ལ་སྒྲུབ་(༡༨༥ན)བོ། །ཐ་མ་ནི་ཁམས་གསུམ་གའི་
རྟེན་ལ་སྒྲུབ་བོ། །ཕུང་པོ་ཁམས་དང་སྐྱེ་མཆེད་ཐམས་ཅད་ཀྱང་མངོན
པར་ཤེས་པ་ཐ་མ་གསུམ་གྱི་ཡུལ་ཡིན་པའི་ཕྱིར་མངོན་པར་ཤེས་པར་
·454·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱ་བ་དག་ཡིན་ནོ། །དེ་དག་དང་ལྡན་པའི་རྣལ་འབྱོར་པ་ནི་མཐུ་དང་
ལྡན་པ་ཞེས་བྱ་སྟེ། མདོ་སྡེ་རྒྱན་ལས། སྐྱེ་དང་དགེ་སེམས་དགེ་དང་མི་
དགེས་བསྐྱེད། །དེ་ཡི་གནས་དང་འབྱུང་བ་མངོན་སུམ་གང་། །ཤེས་པ་
ཀུན་ཏུ་རབ་ཏུ་དབྱེ་བྱས་ལ། །།ཐོགས་མེད་བསྟན་པ་ཐོབ་པའི་མཐུ་
ཡིན་ནོ། །ཞེས་གསུངས་པ་ལྟར་རོ། །དེའི་ཕྱིར་མཐུ་མངོན་པར་ཤེས་པ་
དང་བཅས་པའི་ཕུང་པོ་ཁམས་དང་སྐྱེ་མཆེད་ཆོས་ཙམ་དུ་ཤེས་པ་ན་་
བདག་ལ་མཐུ་མངོན་པར་ཤེས་པས་ཤེས་བྱ་ལམ་དེ་དང་བཅས་པར་་་
མངོན་པར་ཞེན་པ་སྤང་ངོ་། །གཟུགས་ཅན་སོགས་དྲུག་ཏུ་དབྱེ་བ་
ལས་གཟུགས་ཅན་དངོས་ཀྱི་དབྱེ་བ་དང་དངོས་བཏགས་ཐུན་མོང་གི་
དབྱེ་བ་གཉིས་ལས། གོ་རིམ་བཞིན་དུ་དང་པོ་གཉིས་དང་ལྷག་མ་
རྣམས་སོ། །ཕྱི་རོལ་ཏུ་བལྟས་པ་སོགས་ནི་ཟིན་པའི་གཟུགས་ཅན་གྱི་
དབྱེ་བའོ། །གཞན་རྣམས་ནི་ཟིན་མ་ཟིན་གཉིས་ཀ་ཐུན་མོང་བའོ། །
མཉམ་པར་བཞག་པ་དང་མ་བཞག་པའི་བྱེ་བྲག་ལས་ནི་ཕྱི་བལྟས་་་་་
དང་ནང་བལྟས་གཉིས་རྣམ་པར་བཞག་གོ །ཕྱི་མའི་མཐའ་མི་མངོན་
པ་ལས་ནི་ཡུན་རིང་བ་རྣམ་པར་བཞག་གོ །དེ་མངོན་པ་ལས་དུས་
ཡོངས་སུ་ཆད་པ་དང་། དེའི་དུས་རྣམ་པར་བཞག་སྟེ། དེ་དག་ཀྱང་སྐྱེ་
བ་གཞན་དང་འབྲེལ་བ་དང་མ་འབྲེལ་བའི་བྱེ་བྲག་ལས་གོ་རིམ
བཞིན་ནོ། །གཞན་ལ་གཟུགས་ཅན་ལྟར་སྣང་བ་ལས་ནི་ངེས་པར་སྟོན་
པའོ༑ །དགའ་བའི་ཀུན་འབྱུང་བ་དང་རྗེས་སུ་འབྲེལ་བ་དག་ནི་
གཟུགས་འབྲས་བུ་ཡོད་པའི་ཕྱིར་གཟུགས་ཅན་དུ་རྣམ་པར་བཞག་ལ།
འབྲེལ་བ་ནི་རྟེན་དུ་ཡོད་པ་དང་རྟོག་པ་དང་གོ་བར་བྱེད་པ་ནི་ཡུལ་་་
455.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་ཡོད་པ་དང་། གནོད་པར་བྱ་བ་ནི་གཟུགས་ཀྱི་ངེས་ཚིག་འཇུག་
པའི་ཕྱིར་གཟུགས་ཅན་དུ་རྣམ་པར་བཞག་གི་གཟུགས་མཚན་ཉིད་པ་
མ་(༡༨༥བ) ཡིན་ནོ། །ལྷག་མ་རྣམས་ནི་གཟུགས་མཚན་ཉིད་པ་
ཡིན་ནོ། །དེ་ལ་གཟུགས་དེའི་བདག་ཉིད་ཡིན་པའི་ཕྱིར་གཟུགས་ཅན་
ཡིན་གྱི་གཟུགས་གཞན་དང་ལྡན་པས་གཟུགས་ཅན་མ་ཡིན་ཏེ་དཔེར་
མེ་ཚ་བ་ཅན་ཆུ་གཤེར་བ་ཅན་ཞེས་པ་ལྟ་བུའོ། །འབྱུང་བ་རྟེན་དུ་
གྱུར་པ་ནི་གཟུགས་གཞན་དང་ལྡན་པའི་ཕྱིར་ཡང་གཟུགས་ཅན་ཞེས་
བྱ་སྟེ། དཔེར་ན། སྐྱེས་བུ་དོ་ཤལ་དང་ལྡན་པ་ཞེས་པ་ལྟ་བུའོ། །དེ་བས་
ན་འབྱུང་བ་དང་འབྱུང་བ་ལས་གྱུར་པ་རྣམས་ནི་རང་ཉིད་གཟུག
ཀྱིས་བདག་ཉིད་ཡིན་པའི་ཕྱིར་ཡང་གཟུགས་ཅན་ཡིན་ལ་གཟུགས་་་་་
གཞན་དང་ལྡན་པའི་ཕྱིར་ཡང་གཟུགས་ཅན་ཡིན་ཏེ། རྒྱུར་བྱས་པའི་
གཟུགས་རྣམས་ནི་འབྱུང་བའི་གཟུགས་དང་ལྡན་པའི་ཕྱིར་དང་།
འབྱུང་བ་རྣམས་ཀྱང་ཕན་ཚུན་ལྡན་པའི་ཕྱིར་རོ། །གཟུགས་ཅན་
དངོས་ཀྱི་དབྱེ་བ་ནི་དེ་ཙམ་དུ་ཟད་མོད། འདི་མན་ཆད་ནི་གདུལ་
བྱའི་ཤེས་རབ་བསྐྱེད་པའི་ཕྱིར་རྣམ་པའི་རབ་དབྱེ་ཙམ་དུ་བྱས་པའོ། །
འདོད་པ་དང་པོ་གཟུགས་ན་སྤྱོད་པ་དག་ནི་གཟུགས་ལ་མངོན་པར
དགའ་བའི་ཀུན་འབྱུང་བ་ཅན་ཡིན་པའི་ཕྱིར་གཟུགས་ཅན་ཡིན་ནོ། །
དགའ་བའི་ཀུན་འབྱུང་བ་ནི་གཟུགས་ལ་ཆགས་པའི་སྲིད་པ་སྟེ་དེ་་
ལས་གཟུགས་མངོན་པར་གྲུབ་པའི་ཕྱིར་རོ། །ཁང་བཟང་ལ་སོགས་པ་
རྣམས་ནི་ཤར་ལ་སོགས་པའི་ཕྱོགས་ཀྱི་ཆ་ཤས་དང་བཅས་པའི་ཕྱིར་་་
དང་༑ ཡུལ་གོ་ས་རྣམས་སུ་ལུས་རྒྱས་པར་ཁྱབ་པའི་ཕྱིར་དང་ཡུལ་ཆེ་
•456.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གེ་ན་འདུག་གོ་ཞེས་ཉེ་བར་བསྟན་དུ་རུང་བའི་ཕྱིར་དང༌། ཡུལ་ལམ་
ས་འགའ་ཞིག་ཏུ་བློས་སྤྱོད་ཡུལ་དུ་འགྱུར་བའི་ཕྱིར་དང་། སྐྱེས་བུ་
གཉིས་ལ་སོགས་པས་ཐུན་མོང་དུ་སྤྱོད་ཡུལ་དུ་མཚུངས་པར་འགྱུར་་་་་
བའི་ཕྱིར་ཡང་གཟུགས་ཅན་དུ་བལྟའོ། །གཟུགས་ཅན་མ་ཡིན་པ་
རྣམས་ནི་རང་གིས་མྱོང་བ་ལྟར་གཞན་གྱིས་ཤེས་པར་མི་ནུས་པའི་་་་་་
ཕྱིར་གཉིས་ཀྱི་སྤྱོད་ཡུལ་དུ་འགྱུར་བ་མ་ཡིན་ནོ། །དབང་པོའི་རྣམ་
པར་ཤེས་པ་རྣམས་ནི་དབང་པོ་གཟུགས་ཅན་རྟེན་དུ་འབྲེལ་བའི་་་་་་
ཕྱིར་དང༌། གཟུགས་མེད་( ༡༨༦ན)པའི་སོ་སོ་སྐྱེ་བོ་རྣམས་ལ་ཡང་
གཟུགས་ཀྱི་ས་བོན་རྗེས་སུ་འབྲེལ་བའི་ཕྱིར་གཟུགས་ཅན་དུ་བལྟའོ། །
རྟོག་པ་རྣམས་ནི་གཟུགས་ཀྱི་དམིགས་པ་ལ་རབ་ཏུ་རྟོག་པའི་ཕྱིར་་་་་་
དང་༑ ཕུང་པོ་ལྔ་ག་ཡང་ལག་པ་ལ་སོགས་པས་ཀུན་ཏུ་རེག་པ་དང་།
མྱ་ངན་ལ་སོགས་པས་ཇི་ལྟར་རིགས་པར་གནོད་པར་སྦྱར་རུང་བ་་་་་་
ཡིན་པའི་ཕྱིར་དང་། གཟུགས་ཀྱི་མཚན་ཉིད་སོགས་སྟོན་པར་བྱེད་
པའི་ངག་ལ་སོགས་པ་ནི་དེ་གོ་བར་བྱེད་པའི་ཕྱིར་གཟུགས་ཅན་དུ་་་་་
བལྟའོ༑ །རགས་པ་རྣམས་ནི་རྫས་ཀྱི་རྡུལ་ཕྲ་རབ་བསགས་པར་རྣམ་
པར་བཞག་པའི་ཕྱིར་ཡང་གཟུགས་ཅན་ཡིན་ནོ། །ཕྱི་རོལ་ཏུ་བལྟས་པ་
ནི་འདོད་པ་ན་སྤྱོད་པའི་གཟུགས་ཏེ་འདོད་པའི་ཡོན་ཏན་ལ་སྲེད་པ་་
ལས་བྱུང་བའི་ཕྱིར་རོ། །ནང་དུ་བལྟས་པ་ནི་གཟུགས་ན་སྤྱོད་པ་
རྣམས་ཀྱི་གཟུགས་ཏེ་སྙོམས་འཇུག་ལ་སྲེད་པ་ལས་བྱུང་བའི་ཕྱིར་རོ། །
རྒྱུན་རིང་བ་ནི་བྱིས་པ་རྣམས་ཀྱི་གཟུགས་ཏེ་སྔོན་དང་ཕྱི་མའི་མཐའ་་
ངེས་པར་མི་ཟིན་པའི་ཕྱིར་རོ། །དུས་ཡོངས་སུ་ཆད་པ་ནི་སློབ་པ་
·457·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱི་གཟུགས་ཏེ་ཕྱི་མའི་མཐའ་ངེས་པར་ཟིན་པའི་ཕྱིར་རོ། །དེའི་
དུས་ནི་དགྲ་བཅོམ་པ་རྣམས་ཀྱི་གཟུགས་ཏེ་ཚེ་འདི་བ་ཙམ་ཞིག་ལུས་་
པའི་ཕྱིར་རོ། །ངེས་པར་སྟོན་པ་ནི་སངས་རྒྱས་དང་བྱང་ཆུབ་སེམས་
དཔའ་དབང་ཐོབ་པ་རྣམས་ཀྱི་སྟེ་གཞན་སྣང་དུ་སྟོན་པ་ཙམ་དུ་ཟད་་
ཀྱི་ཇི་ལྟར་བསྟན་པ་དེ་ཁོ་ན་བཞིན་དུ་དོན་ལ་མ་གྲུབ་པའི་ཕྱིར་རོ། །
དངོས་བརྟགས་མ་ཕྱེ་ན་ཐམས་ཅད་ཀྱང་གཟུགས་ཅན་ཡིན་ལ། ཕྱེ་ན་
ཅི་རིགས་སུ་སྦྱར་ཏེ། གཟུགས་ཀྱི་ཕུང་པོ་དང་གཟུགས་ཅན་གྱི་ཁམས་
དང་སྐྱེ་མཆེད་བཅུ་དང་ཆོས་ཀྱི་ཁམས་དང་སྐྱེ་མཆེད་ཀྱི་ཕྱོགས་་་
གཅིག་གཟུགས་ཅན་ཡིན་ནོ། །གཟུགས་ཅན་ཆོས་ཙམ་དུ་ཤེས་པས་
བདག་ལ་དེར་མངོན་པར་ཞེན་པ་སྤང་ངོ༌། །གཟུགས་ཅན་མ་ཡིན་པ་
ནི་གཟུགས་ཅན་ལས་བཟློག་པ་སྟེ། དེ་ཡང་ཁ་ཅིག་ནི་དོན་བཟློག །ཁ་
ཅིག་ནི་གཉིས་ཀ་བཟློག་སྟེ་བཤད་དོ། །དེ་ལ་གཟུགས་དེའི་བདག་ཉིད་
མ་ཡིན་པ་ནི་འབྱུང་བ་དང་འབྱུང་གྱུར་མ་གཏོགས་( ༡༨༦བ)པ་་་་་་
ཐམས་ཅད་དོ། །འབྱུང་རྟེན་དུ་མ་གྱུར་པ་ནི་འབྱུང་གྱུར་གྱི་གཟུགས་
མ་གཏོགས་པ་རྣམས་སོ། །གཟུགས་ལ་མངོན་པར་དགའ་བའི་ཀུན་
འབྱུང་བ་མ་ཡིན་པ་ནི་གཟུགས་མེད་ཁམས་པ་རྣམས་སོ། །ཕྱོགས་དང་
བཅས་པ་མ་ཡིན་པ་ནས་བློའི་སྤྱོད་ཡུལ་དུ་འགྱུར་བ་མ་ཡིན་པ་ནི
གཟུགས་ཅན་མ་ཡིན་པ་ཐམས་ཅད་དོ། །གཟུགས་དང་འབྲེལ་བ་མ་
ཡིན་པ་ནི་ཡིད་ཀྱི་ཤེས་པ་དང་ཀུན་གཞི་ལ་སོགས་པ་དབང་ཤེས་་་་་་
འཁོར་བཅས་མ་གཏོགས་པའོ། །གཟུགས་ཀྱི་ས་བོན་རྗེས་སུ་མ་འབྲེལ་
བ་ནི་གཟུགས་མེད་པར་སྐྱེས་པའི་འཕགས་པའོ། །རང་དུ་རྟོག་པ་དང་
•458•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གོ་བར་བྱེད་པ་མ་ཡིན་པ་ནི་གཟུགས་ཀྱི་ཡུལ་ཅན་གྱི་སྒྲ་དང་རྟོག་པ་་་་
བོར་བ་རྣམས་སོ། །འདི་དག་ཚིག་མི་ལྡོག་པར་དོན་བཟློག་སྟེ་འཆད་
པ་ནི་མི་འཐད་དེ། འདིར་གཟུགས་ཅན་མ་ཡིན་པ་ནི་སྔར་གྱི་གཟུགས་
ཅན་བཀག་པའི་སྒོ་ནས་ཤེས་པར་བྱེད་ཀྱི་གཟུགས་ཅན་མ་ཡིན་པའི་་་་
ཆོས་གཞན་འབྲེལ་བར་སྒྲུབ་པ་མ་ཡིན་པའི་ཕྱིར་རོ། །གནོད་པར་བྱ་
བ་མ་ཡིན་པ་ནི་རིག་པའི་གཟུགས་རུང་མ་གཏོགས་པ་ཐམས་ཅད་དོ།།
བསགས་པ་རྣམ་པར་བཞག་པ་མ་ཡིན་པ་ནི་རགས་པ་མ་གཏོགས་པ་་
རྣམས་སོ། །ཕྱི་རོལ་ཏུ་བལྟས་པ་ལ་སོགས་པ་ནི་ཚིག་དེ་ཉིད་གཟུགས་
ཅན་མ་ཡིན་པའི་ཕུང་པོ་སོགས་ལ་སྦྱར་ཏེ་ཇི་ལྟར་རིགས་པར་ཤེས་་་་
པར་བྱའོ། །དངོས་བཏགས་མ་ཕྱེ་ན་ཐམས་ཅད་ཀྱང་གཟུགས་ཅན་མ་
ཡིན་པ་དག་གོ །ཕྱེ་ན་ཅི་རིགས་སུ་སྦྱར་ཏེ་གོ་སླའོ། །གཟུགས་ཅན་མ་
ཡིན་པ་ཆོས་ཙམ་དུ་ཤེས་པས་བདག་དེར་མངོན་པར་ཞེན་པ་སྤོང་
ངོ་༑།བསྟན་དུ་ཡོད་པ་དངོས་ནི་མིག་གི་སྤྱོད་ཡུལ་དུ་གྱུར་པའི་དོན་ཏེ།
དེ་ནི་འདི་ནའོ་ཞེས་སོགས་ཡུལ་འགོག་པར་བློས་དཔྱད་དེ་བསྟན་དུ་་་
རུང་བའི་ཕྱིར་རོ། །ལྷག་མ་དངོས་བཏགས་མ་ཕྱེ་བའི་རབ་ཏུ་དབྱེ་བ་
ནི་གཟུགས་ཅན་ལྟར་ཤེས་པར་བྱའོ། །དེ་ལ་བསྟན་ཡོད་ཀྱི་བདག་ཉིད་
ནི་གཟུགས་ཀྱི་སྐྱེ་མཆེད་དོ། །བསྟན་ཡོད་རྟེན་དུ་གྱུར་པ་ནི་མིག་ཤེས་
མཚུངས་ལྡན་དང་བཅས་པའོ། །བསྟན་ཡོད་ལ་དགའ་བའི་ཀུན་
འབྱུང་བ་( ༡༨ ༧ན)ཅན་ནི་ཁམས་འོག་མ་གཉིས་ཀའོ། །ཕྱོགས་དང་
བཅས་པ་ལ་སོགས་པ་ནི་བསྟན་ཡོད་དངོས་ཡིན་ནོ། །འབྲེལ་བ་ནི་
མིག་གི་རྣམ་ཤེས་རྣམས་སོ། །གཞན་རྣམས་ནི་གཟུགས་ཅན་ལྟར་
•459·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཤད་དོ། །དངོས་བཏགས་ཕྱེ་ན་ཅི་རིགས་སུ་སྦྱར་ཏེ་གཟུགས་ཀྱི་སྐྱེ་
མཆེད་ཁོ་ན་བསྟན་ཡོད་ཡིན་ནོ། །བསྟན་ཡོད་ཆོས་ཙམ་དུ་ཤེས་པ་ན་
བདག་མིག་གི་ཡུལ་དུ་གྱུར་པའི་བསྟན་ཡོད་དུ་མངོན་པར་ཞེན་པ་་་་་་
སྤོང་ངོ༌། །བསྟན་ཡོད་དངོས་མིག་གི་ཡུལ་ལས་ལོག་པ་ནི་བསྟན་མེད་
དངོས་ཡིན་ལ། ལྷག་མ་དངོས་བཏགས་མ་ཕྱེ་བའི་རྣམ་པའི་རབ་ཏུ་
དབྱེ་བ་ཡང་སྔ་མ་ལྟར་ཤེས་པར་བྱའོ། །དེ་ལ་བསྟན་མེད་ཀྱི་བདག་
ཉིད་ནི་གཟུགས་ཀྱི་སྐྱེ་མཆེད་བོར་བ་རྣམས་སོ། །བསྟན་ཡོད་རྟེན་དུ་
མེད་པཔ་མ་ཡིན་པ་མིག་ཤེས་མཚུངས་ལྡན་དང་བཅས་པ་བོ་བ་་་་་་
རྣམས་སོ། །ལྷག་མ་རྣམས་ནི་གཟུགས་ཅན་མ་ཡིན་པ་ལྟར་བཤད་པར་
བྱའོ༑།དངོས་བཏགས་ཕྱེ་ན་ཅི་རིགས་སུ་སྦྱར་ཏེ་གཟུགས་ཀྱི་སྐྱེ་མཆེད་
མ་གཏོགས་པ་ཐམས་ཅད་བསྟན་མེད་དངོས་ཡིན་ནོ། །མིག་གི་ཡུལ་མ་
ཡིན་པའི་བསྟན་མེད་ཆོས་ཙམ་དུ་ཤེས་པ་ན་བདག་དེར་མངོན་པར་་་
ཞེན་པ་སྤོང་ངོ་། །།ཐོགས་བཅས་ལ་གསུམ་གྱི་དང་པོ་དངོས་བཏགས་
མ་ཕྱེ་བར་བསྟན་པ་ནི་བསྟན་ཡོད་དངོས་བཏགས་མ་ཕྱེ་བ་གང་ཡིན་་
་དེ་དག་ནི་དངོས་བཏགས་མ་ཕྱེ་བའི་ཐོགས་པ་དང་བཅས་པ་ཡང་་
དེ་ཡིན་ནོ། །མཚན་ཉིད་པ་ཚུལ་གཞན་གྱིས་བསྟན་པ་ནི་ཡང་རིགས་
ལ་སོགས་པ་རྣམ་པ་གསུམ་གྱིས་ཐོགས་བཅས་མཚན་ཉིད་པར་བལྟ་སྟེ།
དེ་ལ་གང་ཕན་ཚུན་སྒྲིབ་པར་བྱེད་པ་རྩིག་པ་དང་སྒྲིབ་པར་བྱ་བ་་་་་་་
འོད་ལ་སོགས་པ་ནི་རིག་བྱེད་ཀྱི་ཐོགས་པ་དང་བཅས་པ་ཡིན་ཏེ་ངོ་་་་
བོ་ཉིད་ཀྱིས་ཐོགས་པ་དང་བཅས་པར་སྐྱེས་པའི་ཕྱིར་རོ།
རབ་ལས་གོང་མ་རགས་པ་རྣམས་ནི་རྒྱས་པའི་ཐོགས་པ་དང་བཅས་་་
·460•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ཡིན་ཏེ་རང་གི་ལུས་གོ་ས་ཁྱབ་པར་རྒྱས་པ་ལས་གཞན་གྱི་གོ་་་་
འགེགས་པའི་ཕྱིར་(༡༨༧བ) རོ །རྡུལ་ཕྲ་རབ་ནི་གོ་ས་ནོན
མཐུ་མེད་པའི་ཕྱིར་ཐོགས་མེད་ཡིན་ནོ། །ཟིན་པའི་ལུས་གང་ཏིང་ངེ་
འཛིན་གྱི་དབང་གིས་མ་བསྒྱུར་བའི་གཟུགས་ནི་ཡོངས་སུ་སྦྱང་པ་མ་་་
བྱས་པའི་ཐོགས་པ་དང་བཅས་པ་ཡིན་ཏེ། ཏིང་ངེ་འཛིན་གྱིས་ཡོངས་
སུ་སྦྱང་པ་བྱས་པའི་རྣལ་འབྱོར་པ་རྣམས་ཀྱི་ལུས་ནི་ར་བ་དང་རྩིག་་་་
པ་ལ་སོགས་པ་ཐོགས་པ་མེད་པར་འཇུག་པའི་ཕྱིར་རོ། །དཔེར་ན་
སེམས་མཉམ་པའི་ལྷ་བཞིན་ཏེ། ལྷ་སེམས་མཉམ་པ་མི་འགྱུར་བ་དེ་
རྣམས་ཀྱིས་ཇི་ལྟར་སྟུང་ངུའི་རྩེ་མོས་ཕུག་པའི་ཁྱོན་ཙམ་གྱི་ཕྱོགས་སུ་་
དེ་རྣམས་འཁོད་ཀྱང་གཅིག་ལ་གཅིག་ཐོགས་པ་མེད་ཅེས་བསྡུ་བར་
བཤད་པ་ལྟར་རོ། །སྔ་མ་ཚུལ་གཞན་གྱིས་བཤད་པ་ནི། ཡང་རབ་ཏུ་
འཁྲུག་ཅིང་ཁོང་ཁྲོ་སྐྱེ་བའི་གཞིའི་གནས་སུ་གྱུར་པའི་ཕྱིར་ཡང་
ཐོགས་པ་དང་བཅས་པ་ལྟ་སྟེ། པྲ་ཏི་གྷ་ཞེས་པ་ཁོང་ཁྲོ་དང་ཐོགས་པ་
གཉིས་ཀ་ལ་འཇུག་པའོ་ཞེས་སོ། །ཐོགས་བཅས་ཀྱི་དོན་འདིས་ཐམས་
ཅད་ཀྱང་ཐོགས་པ་དང་བཅས་པ་དག་གོ །ཡང་ན་ཅི་རིགས་སྦྱར་ཏེ་
ཆོས་ཀྱི་སྐྱེ་མཆེད་པའི་གཟུགས་མ་གཏོགས་པའི་གཟུགས་ཅན་གྱི་གྱི་་་་་་་
ཁམས་དང་སྐྱེ་མཆེད་རྣམས་ཁོ་ན་ཐོགས་པ་དང་བཅས་པར་བལྟའོ། །
ཐོགས་བཅས་ཆོས་ཙམ་དུ་ཤེས་པ་ན་བདག་ལ་ཐམས་ཅད་དུ་སོང་བ་
མ་ཡིན་པ་ཐོགས་པ་གཅིག་བཅས་པར་མངོན་པར་ཞེན་པ་སྤང་ངོ་། །
ཇི་སྐད་བཤད་པའི་ཐོགས་པ་དང་བཅས་པ་ལས་བཟློག་པ་ནི་ཐོགས་་་
པ་མེད་པར་རྣམ་པར་བཞག་གོ །དེ་ལ་གང་གི་ཚེ་བསྟན་ཡོད་ཐོགས་
·461·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཅས་སུ་བྱེད་པ་དེའི་ཚེ་བསྟན་མེད་རྣམས་ཐོགས་མེད་དུ་བྱེད་པ་ལ་་
སོགས་པར་ཤེས་པར་བྱའོ། །དངོས་བཏགས་མ་ཕྱེ་ན་ཐམས་ཅད་ཀྱང་
ཡིན་ལ་ཕྱེ་ན་ཅི་རིགས་སུ་སྦྱར་ཏེ། ཆོས་ཀྱི་སྐྱེ་མཆེད་པའི་གཟུགས་
དང་༑ མིང་གཞིའི་ཕུང་པོ་དང་འདུས་མ་བྱས་ཀྱིས་བསྡུས་པ་རྣམས་ཁོ་
ན་ཐོགས་མེད་ཡིན་ནོ། །ཐོགས་མེད་ཆོས་ཅན་དུ་ཤེས་པ་ནི་བདག་ལ་
( ༡༨༨ན) ཐམས་ཅད་དུ་སོང་བའི་ཐོགས་མེད་དུ་མངོན་པར་ཞེན་་
པ་སྤོང་། ཟག་བཅས་སོགས་བཅུ་གཉིས་སུ་དབྱེ་བ་ལ། རེ་ཞིག་ཟག་པ་
ནི་འདོད་ཆགས་ལ་སོགས་པའི་ཉོན་མོངས་པ་རྣམས་ཏེ་འདི་དག་ནི་་་
སྐྱེ་མཆེད་དྲུག་གི་རྨའི་སྒོ་ནས་ཡུལ་རྣམས་ལ་འཕྲོ་ཞིང་འཛག་པའི་་་་་་
ཕྱིར་ཟག་པ་ཞེས་བྱའོ། །དེ་ལྟ་བུའི་ཟག་པ་དེ་དང་བཅས་པར་ནི་སྒོ་
དྲུག་གིས་འཇོག་སྟེ་འདི་ལྟར། ཉོན་མོངས་པ་དང་ཉེ་བའི་ཉོན་མོངས་
པ་རྣམས་ནི་ཟག་པ་དེའི་བདག་ཉིད་ཡིན་པའི་ཕྱིར་ཟག་པ་དང
བཅས་པར་འཇོག་གི་ཟག་པ་དོན་གཞན་དང་འབྲེལ་བའི་ཕྱིར་ནི་མ་་་
ཡིན་ནོ། །དེ་དག་དང་མཚུངས་པར་ལྡན་པའི་སེམས་དང་སེམས་ལས་
འབྱུང་བ་རྣམས་དང་དེ་དག་གི་གནས་དབང་པོ་གཟུགས་ཅན་པ
རྣམས་ནི་ཟག་པ་དེ་དག་དང་འབྲེལ་བའི་ཕྱིར་དང་། བྱིས་པ་རྣམས་
ཀྱི་དགེ་བ་རྣམས་ནི་མ་རིག་པ་དང་བདག་ཏུ་ལྟ་བའི་དབང་གིས་ཡང་
སྲིད་འགྲུབ་པར་བྱེད་པས་ཟག་པ་རྣམས་ཀྱིས་བཅིངས་པའི་ཕྱིར་དང་།
ས་གོང་མའི་བྱིས་པ་རྣམས་ལ་ཡང་འོག་མའི་ཟག་པའི་ས་བོན་རྗེས་སུ་
འབྲེལ་བའི་ཕྱིར་དང་། གང་ཞིག་སྲིད་པ་ལ་རྒྱབ་ཀྱིས་ཕྱོགས་པ་མ་
ཡིན་པ་དེ་དག་ནི་ཟག་པ་འཕེལ་བ་དང་རྗེས་སུ་མཐུན་པའི་ཕྱིར་་་་་་་་་
•462·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་། དགྲ་བཅོམ་པ་རྣམས་ཀྱི་རྣམ་པར་སྨིན་པའི་ཕུང་པོ་རྣམས་ནི་
སྔོན་གྱི་ཟག་པའི་རྒྱུ་ལས་བྱུང་བའི་ཕྱིར་ཟག་པ་དང་བཅས་པར
བལྟའོ༑ །དེ་ལ་ངེས་པར་འབྱེད་པའི་ཆ་དང་མཐུན་པ་རྣམས་ནི་ཟག་
པའི་གནས་ངན་ལེན་དང་ལྡན་དུ་ཟིན་ཀྱང་སྲིད་པ་ལ་རྒྱབ་ཀྱིས་
བལྟས་པ་ཉིད་ཀྱིས་ཟག་པའི་གཉེན་པོ་ཡིན་པའི་ཕྱིར་ཟག་པ་འཕེལ་་་
བ་དང་རྗེས་སུ་མཐུན་པ་མ་ཡིན་ནོ། །ཁམས་དང་སྐྱེ་མཆེད་དང་པོ་
བཅོ་ལྔ་དང་། བཅུ་དང་། ཁམས་དང་སྐྱེ་མཆེད་ཐ་མ་གསུམ་དང་།
གཉིས་ཀྱི་ཕྱོགས་གཅིག་ལམ་གྱི་བདེན་པ་འཁོར་དང་བཅས་པ་དང་།
འདུས་མ་བྱས་མ་གཏོགས་པ་རྣམས་ནི་བཤད་མ་ཐག་པའི་སྒོ་དྲུག་པོ་་
གང་ཡང་རུང་བའི་སྒོ་ནས་ཟག་པ་དང་འབྲེལ་( ༡༨༨ བ)བའི་ཕྱིར་་
ཟག་པ་དང་བཅས་པར་བལྟའོ། །ཟག་པ་དང་བཅས་པ་ཆོས་ཙམ་དུ་
ཤེས་པ་ནི་བདག་དེར་ཞེན་པ་སྤང་ངོ་། །ཇི་སྐད་བཤད་པའི་ཟག་པ་
དང་བཅས་པའི་འཇོག་བྱེད་སྒོ་དྲུག་པོ་དང་འབྲེལ་བ་ལས་བཟློག་པ
ནི་ཟག་པ་མེད་པ་ཡིན་ནོ། །དེ་ལ་བཟློག་པའི་དོན་ཟག་མེད་དེའི་
བདག་ཉིད་དང་ཞེས་སོགས་འཆད་པ་ནི་བཟློག་པའི་དོན་མ་ཡིན་ནོ། །
ཞེས་སྔར་གཟུགས་ཅན་མ་ཡིན་པ་འཆད་པ་ན་བཤད་ཟིན་ཏོ། །དེ་
བས་ན་ཟག་པ་དེའི་བདག་ཉིད་མ་ཡིན་པ་ཞེས་སོགས་སྦྱར་རོ། །ཟག་
པ་དེའི་བདག་ཉིད་མ་ཡིན་པ་ནི་ཉོན་མོངས་པ་དང་ཉེ་བའི་ཉོན་
མོངས་པ་རྣམས་མ་གཏོགས་པ་ཐམས་ཅད་དོ། །ཟག་པ་དང་མ་འབྲེལ་
བ་ནི་ཟག་པའི་གནས་དང་མཚུངས་ལྡན་དུ་འགྱུར་བ་མ་ཡིན་པ་་་་
ཐམས་ཅད་དོ། །ཟག་པས་མ་བཅིངས་པ་ནི་དགྲ་བཅོམ་པ་རྣམས་ཀྱི་
463.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལུས་ངག་གི་ལས་རྣམས་སོ། །ཟག་པའི་ས་བོན་རྗེས་སུ་མ་འབྲེལ་བ་
ཡང་དགྲ་བཅོམ་པ་རྣམས་ཀྱི་སྐྱེ་མཆེད་རྣམས་སོ། །ཟག་པ་འཕེལ་བ་
དང་རྗེས་སུ་མཐུན་པ་མ་ཡིན་པ་ནི་ངེས་པར་འབྱེད་པའི་ཆ་དང
མཐུན་པ་ལ་སོགས་པ་སྲིད་པ་ལ་རྒྱབ་ཀྱིས་བལྟས་པའི་དངོས་པོ་
རྣམས་སོ། །ཟག་པའི་རྒྱུ་ལས་བྱུང་བ་མ་ཡིན་པ་ནི་ཚུལ་ཁྲིམས་དང་
ཏིང་ངེ་འཛིན་གྱི་ཕུང་པོ་ལ་སོགས་པ་རྣམས་སོ། །དེ་ལྟར་ན་ཟག་པའི་
སྒོ་དྲུག་པོ་འདི་དག་གང་རུང་རེ་རེ་དང་མ་འབྲེལ་བ་ཡང་རྣམ་གྲངས་
པའི་ཟག་མེད་ཡིན་མོད་རྣམ་པ་ཐམས་ཅད་དུ་ཟག་པ་མེད་པ་ནི་མ་་་་
ཡིན་ནོ། །གང་ལ་ཟག་པའི་སྒོ་དྲུག་པོ་ཐམས་ཅད་དང་བྲལ་བ་ནི་རྣམ་
པ་ཐམས་ཅད་དུ་ཟག་པ་མེད་པ་ཁོ་ན་ཡིན་ནོ། །ཉེ་བར་ལེན་པ་མེད་
པའི་ཕུང་པོ་ལྔ་ནི་ཟག་པ་མེད་པའི་གཟུགས་ཀྱི་ཕུང་པོ་ལ་སོགས་པ་་་་
སྟེ་དེ་དག་ཀྱང་ཟག་མེད་ཀྱི་སྡོམ་པ་དང་འཇིག་རྟེན་ལས་འདས་པའི་་
ལམ་གྱི་སེམས་དང་སེམས་ལས་བྱུང་བ་རྣམས་དང་ཅི་རིགས་པར
སྦྱར་རོ། །ཁམས་དང་སྐྱེ་མཆེད་ཐ་མ་གསུམ་དང་གཉིས་ཀྱི་ཕྱོགས་ནི་
ལམ་གྱི་བདེན་པ་འདུས་མ་བྱས་སོ། །ཟག་པ་དང་བྲལ་བའི་ཆོས་ཙམ་
དུ་ཤེས་པ་ན་( ༡༨༩ན)བདག་དེར་མངོན་པར་ཞེན་པ་སྤང་ངོ་། །
གང་ལ་བརྟེན་ནས་རལ་གྲི་ལ་སོགས་པའི་མཚོན་ཆ་ལེན་པ་དང་།
ལུས་དང་ལོངས་སྤྱོད་ལ་ཆད་པས་གཅོད་པ་དང་། ལུས་ངག་ཕན་ཚུན་
འཐབ་ཅིང་རྩོད་པ་དང་། སྐྱོན་བརྗོད་པས་མཚང་འབྲུ་བ་དང་། རྩོད་
པ་དེ་མི་བཟོད་པ་དང་། ཞལ་ཆེའི་གྲྭར་གཤགས་འགྱེད་པ་ལ་སོགས་
པ་འཐབ་པའི་དངོས་པོ་གང་ལས་བྱུང་བའི་འདོད་ཆགས་ལ་སོགས་་་་
464.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ནི་འཐབ་པའི་རྒྱུ་ཡིན་པའི་ཕྱིར་འཐབ་པ་ཞེས་བྱ་ལ་དེ་དག་གང་
ལ་དེའི་བདག་ཉིད་ལ་སོགས་པ་སྒོ་དྲུག་གི་སྒོ་ནས་འབྲེལ་བ་གང་ཡིན་
པ་དེ་དག་ནི་འཐབ་པ་དང་བཅས་པར་བལྟའོ། །འདོད་ཆགས་ལ་
སོགས་པའི་ཉོན་མོངས་པ་རྣམས་ཟག་པ་ཡང་ཡིན་ལ་འཐབ་པ་ཡང
ཡིན་པ་དེའི་ཕྱིར་ཟག་པ་དང་བཅས་པ་ལ་དངོས་པོའི་རྐང་གྲངས་ཇི་་
སྙེད་ཡོད་པར་འཐབ་པ་དང་བཅས་པ་ལ་ཡང་དེ་སྙེད་དོ། །ཁམས་
གོང་མ་གཉིས་ཀྱི་ཉོན་མོངས་པ་རྣམས་ནི་ཏིང་ངེ་འཛིན་གྱིས་རྩེ
བཅིལ་བའི་ཕྱིར་འཐབ་པའི་རྒྱུ་མི་བྱེད་མོད་འོན་ཀྱང་འཐབ་པའི
རྒྱུར་གྱུར་པ་འདོད་པའི་ཉོན་མོངས་པའི་ས་བོན་རྗེས་སུ་འབྲེལ་བས་་་
དེའི་ཕྱིར་འཐབ་པ་དང་བཅས་པར་བལྟའོ། །དེ་ལྟར་ན་འཐབ་པའི་
བདག་ཉིད་ནི་འདོད་པའི་ཉོན་མོངས་པ་དང་ཉེ་བའི་ཉོན་མོངས་པ་་་
རྣམས་སོ། །དེ་དང་འབྲེལ་བ་དེ་དག་མཚུངས་པར་ལྡན་པའི་སེམས་
དང་སེམས་ལས་བྱུང་བའི་ཆོས་རྣམས་སོ། །དེས་བཅིངས་པ་ཡང་
འདོད་པ་ན་སྤྱོད་པའི་དགེ་བ་རྣམས་དང་དེའི་རྗེས་སུ་འབྲེལ་བ་ནི་་་
ཁམས་གོང་མ་གཉིས་ཀྱི་ཟག་པ་དང་བཅས་པའི་ཆོས་ཐམས་ཅད་དོ། །
དེ་འཕེལ་བ་དང་རྗེས་སུ་མཐུན་པ་ནི་འདོད་པའི་ཆོས་ཐམས་ཅད་དོ།།
དེའི་རྒྱུ་ལས་བྱུང་བ་ནི་འདོད་པའི་རྣམ་པར་སྨིན་པས་བསྡུས་པའི་་་
ཕུང་པོ་ཁམས་དང་སྐྱེ་མཆེད་རྣམས་སོ། །འཐབ་པ་དང་བཅས་པ་ཆོས་
ཙམ་དུ་ཤེས་པས་བདག་དེར་མངོན་པར་ཞེན་པ་སྤང་ངོ་། །འཐབ་
པ་མེད་པ་ནི་ཇི་སྐད་བཤད་པའི་འཐབ་བཅས་ལས་བཟློག་སྟེ་འཐབ་་་
པ་དང་སྒོ་དྲུག་གིས་མ་འབྲེལ་( ༡༨༩བ)བ་ནི་འཐབ་པ་མེད་པ་་་་་་
•465·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ནོ། །དེ་ལ་འཐབ་པའི་བདག་ཉིད་མ་ཡིན་པ་ནི་འདོད་པའི་ཉོན་
མོངས་པ་དང་ཉེ་བའི་ཉོན་མོངས་པ་མ་གཏོགས་པ་རྣམས་སོ། །དེ་
དང་མ་འབྲེལ་བ་ནི་དེ་དག་དང་མཚུངས་པར་མི་ལྡན་པ་རྣམས་སོ་།
དེས་བཅིངས་པ་མ་ཡིན་པ་ཡང་ཁམས་གོང་གི་དགེ་བ་དང་ཟག་མེད་་
ཀྱི་དགེ་བ་རྣམས་སོ། །དེ་འཕེལ་བ་དང་རྗེས་སུ་མཐུན་པ་མ་ཡིན་པ་
ཡང་གོང་མ་ཐམས་ཅད་དང་ཟག་མེད་རྣམས་སོ། །འཐབ་པའི་རྒྱུ་ལས་
མ་བྱུང་པ་ཡང་དེ་རྣམས་ཡིན་ནོ། །དེའི་ས་བོན་རྗེས་སུ་མ་འབྲེལ་བ་ནི་
དགྲ་བཅོམ་པའི་ཕུང་པོ་རྣམས་སོ། །ཟག་མེད་ཀྱི་དངོས་པོ་ཇི་སྙེད
པར་འཐབ་པ་མེད་པའི་དངོས་པོ་ཡང་དེ་སྙེད་ཡིན་ནོ། །འདི་ནི་ཟག་
པ་དང་འཐབ་པ་གཉིས་ཀ་སྒོ་དྲུག་གང་གིས་ཀྱང་མ་འབྲེལ་བའི་
དབང་དུ་བྱས་པའོ། །ཟང་ཟིང་དང་བཅས་པ་ནི་གང་ལ་བརྟེན་ནས་
ཡང་སྲིད་པའི་ལུས་ཉེར་ལེན་གྱི་ཕུང་པོ་ལྔ་ལ་ཆགས་པར་འགྱུར་བའི་་
འདོད་ཆགས་ལ་སོགས་པ་གསུམ་པོ་དེ་ནི་ཟང་ཟིང་ཞེས་བྱ་ལ་གང་ལ་
དེ་དག་དེའི་བདག་ཉིད་ལ་སོགས་པ་སྒོ་དྲུག་གིས་འབྲེལ་བ་ནི་ཟང་་་་་་
ཟིང་དང་བཅས་པ་ཞེས་བྱའོ། །དེའི་བདག་ཉིད་ལ་སོགས་པ་ནི་ཟག་
པ་དང་བཅས་པ་ཇི་ལྟ་བ་བཞིན་བཤད་དོ། །ཞེ་སྡང་ནི་མི་འདོད་པའི་
རྣམ་པ་ཅན་མ་ཡིན་ནམ་ཇི་ལྟར་ན་དེས་ཆགས་པར་བྱེད་ཅེ་ན། རྣམ་
པར་བྱང་བའི་ཆོས་ལ་ཞེ་སྡང་བས་སྲིད་པ་ལ་ལྷག་པར་ཆགས་པར་་་
བྱེད་པའི་ཕྱིར་རོ། །ཟང་ཟིང་མེད་པ་ནི་ཟང་ཟིང་དང་བཅས་པ་ལས་
ཟློག་སྟེ་དེ་དག་དང་སྒོ་དྲུག་གང་གིས་ཀྱང་མ་འབྲེལ་བ་ནི་ཟང་ཟིང་་་་་
མེད་པ་ཡིན་ནོ། །གཞན་ནི་གོ་སླའོ། །ཞེན་པ་རྟེན་པ་ནི་གང་ལ་བརྟེན་
•466.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནས་གཟུགས་སྒྲ་ལ་སོགས་པ་འདོད་པའི་ཡོན་ཏན་ལྔ་ལ་ལྷག་པར
ཆགས་པར་འགྱུར་བའི་འདོད་ཆགས་ལ་སོགས་པ་ནི་ཞེན་པ་རྟེན་པ་་་
ཡིན་ལ་གང་ལ་དེ་དག་དེའི་བདག་ཉིད་ལ་སོགས་པ་སྒོ་དྲུག་གིས
འབྲེལ་བ་དེ་ནི་ཞེན་པ་བརྟེན་པའོ། །ཞེ་སྡང་ཇི་འདྲ་བས་དེ་ལ་ཆགས་
ཤེ་ན་མངོན་པར་འབྱུང་བ་ལ་ཞེ་སྡང་བས་སོ། །( ༡༩༠ན)དེའི་
བདག་ཉིད་ལ་སོགས་པ་ནི་འཐབ་བཅས་ལྟར་བཤད་དོ། །ཞེན་རྟེན་
དང་འཐབ་པ་གཉིས་ཀ་ཡང་དངོས་ནི་འདོད་པའི་དུག་གསུམ་ཡིན་་་་་
པས་དེའི་ཕྱིར་ཟང་ཟིང་དང་བཅས་པ་ཇི་སྙེད་པར་ཞེན་པ་རྟེན
པའང་དེ་སྙེད་དོ། །འདོད་པའི་ཡོན་ཏན་ལྔ་ལ་ཆགས་པ་ཆོས་ཙམ་དུ་
ཤེས་པ་ན་བདག་དེར་མངོན་པར་ཞེན་པ་སྤང་ངོ་། །མངོན་པར་
འབྱུང་བ་རྟེན་པ་ནི་ཞེན་པ་རྟེན་པ་ལས་ལོག་པ་ནི་འདོད་ཡོན་ལ
ཆགས་པའི་རྒྱུ་དུག་གསུམ་དང་སྒོ་དྲུག་གིས་མ་འབྲེལ་བ་སྟེ་དེ་ནི་་་་་་
མངོན་པར་འབྱུང་བ་རྟེན་པ་ཡིན་ནོ། །ཞེན་རྟེན་དེའི་བདག་ཉིད་མ་
ཡིན་པ་ལ་སོགས་པ་ནི་འཐབ་པ་མེད་པ་ལྟར་བཤད་དོ། །དེ་ལ་འདོད་
ཡོན་ལ་ཞེན་པ་དངོས་དང་ལྡན་པའི་ཞེན་རྟེན་ནི་འདོད་པ་ན་སྤྱོད་་་་
པའི་ཆོས་ཐམས་ཅད་ཡིན་ལ་ཞེན་པའི་ས་བོན་དང་ལྡན་པའི་ཞེན
རྟེན་ནི་ཁམས་གོང་མ་གཉིས་ཀ་ཡང་ཡིན་ནོ། །ཞེན་པ་མངོན་གྱུར་
དང་བྲལ་བའི་མངོན་པར་འབྱུང་བ་རྟེན་པ་ནི་ཁམས་གོང་མ་གཉིས་་་
ཀ་ཡིན་ལ་ཞེན་པའི་ས་བོན་དང་བྲལ་བའི་མངོན་འབྱུང་རྟེན་པ་ནི་་་་་
ཟག་མེད་རྣམས་ཁོ་ན་ཡིན་ནོ། །ཚུལ་འདི་ནི་འཐབ་བཅས་དང་འཐབ་
པ་མེད་པ་ལ་ཡང་བལྟ་བར་བྱའོ། །ཞེན་པའི་ས་བོན་དང་བྲལ་བའི་
·467·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མངོན་པར་འབྱུང་བ་རྟེན་པའི་དབང་དུ་བྱས་ནས་ཟང་ཟིང་མེད་པ་
ཇི་སྙེད་པ་ཞེས་སྨོས་སོ། །ཞེན་པ་དང་བྲལ་བ་ཆོས་ཙམ་དུ་ཤེས་པ་ན་
བདག་དེར་ཞེན་པ་སྤོང་ངོ་། །འདུས་བྱས་ནི་གང་ལ་ཐོག་མར་སྔར་
མེད་གསར་དུ་འབྱུང་བའི་སྐྱེ་བ་དང་ཐ་མར་རྒྱུན་འགག་པའི་འཇིག་་་
པ་དང་བར་དུ་རྒྱུན་རྗེས་སུ་འབྲེལ་བར་འཇུག་པའི་གནས་པ་དང
གནས་སྐབས་སྔ་མ་ལས་ཕྱི་མ་མི་འདྲ་བར་གཞན་དུ་འགྱུར་བའི་སྣང་་
བ་གང་ཡིན་པ་དེ་ནི་རྒྱུ་དང་རྐྱེན་ལ་རག་ལས་པའི་ཕྱིར་འདུས་བྱས་་་
ཞེས་བྱའོ། །ཆོས་ཀྱི་ཁམས་དང་སྐྱེ་མཆེད་ཀྱི་ཕྱོགས་གཅིག་འདུས་མ་
བྱས་བོར་བ་རྣམས་སོ། །རྒྱུ་རྐྱེན་ལ་རག་ལས་པའི་མི་རྟག་པ་འདུས་
བྱས་ཆོས་ཙམ་དུ་ཤེས་པ་ན་བདག་དེར་ཞེན་པ་སྤོང་ངོ་། །དེ་ལ་བྱེ་
བྲག་ཏུ་སྨྲ་བ་དག་ནི་( ༡༩༠བ)དངོས་པོ་སྐད་ཅིག་རེ་རེ་ལ་ཡང་་་་་་
མཚན་ཉིད་བཞི་ག་ཚང་བར་ཡོད་དེ་གཞན་དུ་ན་འདུས་མ་བྱས་ཡིན
པར་ཐལ་བའི་ཕྱིར་རོ། །དེ་ལ་སྐྱེ་བ་ལ་སོགས་པའི་མཚན་ཉིད་བཞི་ནི་
མཚན་གཞི་ལས་རྫས་ཐ་དད་པ་ཡིན་ཏེ་གཞན་དུ་ན་རང་ཉིད་རང་ལ་
བྱེད་པ་འགལ་བའི་ཕྱིར་དང་མཚན་གཞི་ལ་བྱ་བ་མི་བྱེད་པ་ཡང་
མཚན་ཉིད་དུ་འགལ་བའི་ཕྱིར་རོ། །སྐྱེ་བ་ལ་སོགས་པ་དག་ལ་ཡང་སྐྱེ་
བ་དང་འཇིག་པ་ལ་སོགས་པ་མེད་ན་འདུས་བྱས་མ་ཡིན་པར་ཐལ་
བའི་ཕྱིར་སྐྱེ་བའི་སྐྱེ་བ་ལ་སོགས་པ་རྗེས་སུ་མཐུན་པའི་མཚན་ཉིད་
ཡང་ཡོད་པ་ཡིན་ནོ།།དེ་དག་ལ་ནི་སྐྱེ་བ་ལ་སོགས་པ་མཚན་ཉིད་བཞི་
རྟོགས་པ་དོན་མེད་པ་ཡིན་ཏེ་རྩ་བའི་སྐྱེ་བ་ལ་སོགས་པའི་མཚན་ཉིད་
རྣམས་ཀྱིས་དེ་དག་འདུས་བྱས་སུ་མཚོན་པའི་ཕྱིར་རོ། །དེ་ལ་རྩ་བའི་
•468·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྐྱེ་བ་གང་ཡིན་པ་དེས་ནི་རང་ཉིད་མ་གཏོགས་པའི་རྩ་བའི་དང་རྗེས་
སུ་མཐུན་པའི་མཚན་ཉིད་རྣམས་དང་མཚན་གཞི་འདུས་བྱས་རྣམས་་
མ་འོངས་པ་ནས་ད་ལྟ་བར་འདྲེན་པའི་བྱ་བ་བྱེད་ལ་སྐྱེ་བའི་སྐྱེ་བ
ཉིད་མ་འོངས་པ་ནས་ད་ལྟར་བར་འདྲེན་པར་བྱེད་དོ། །དེ་བཞིན་དུ་
རྩ་བའི་མི་རྟག་པས་རང་ལས་མ་གཏོགས་པའི་ཆོས་བརྒྱད་ད་ལྟར་བ་་
ནས་འདས་པར་འཇུག་པར་བྱེད་ལ་མི་རྟག་པའི་མི་རྟག་པས་དེ་ཉིད་
ད་ལྟ་བའི་གནས་སྐབས་ནས་འདས་པའི་གནས་སྐབས་སུ་འཇུག་པར་
བྱེད་དོ། །རྩ་བའི་གནས་པས་ནི་ཆོས་བརྒྱད་ད་ལྟ་བའི་དངོས་པོ་
གནས་པར་བྱེད་ལ་དེ་ནི་གནས་པའི་གནས་པས་གནས་པར་བྱེད་དོ། །
རྩ་བའི་རྒ་བས་ཆོས་བརྒྱད་རྙིངས་པར་བྱེད་ལ་དེ་ནི་རྒ་བའི་རྒ་བས་་་་
རྙིངས་པར་བྱེད་དོ་ཞེས་འདོད་དོ། །ཇི་སྐད་དུ། དེ་དག་སྐྱེ་བའི་སྐྱེ་ལ་
སོགས༑།དེ་ཆོས་བརྒྱད་དང་གཅིག་ལ་འཇུག །ཅེས་བཤད་པ་ཡིན་ནོ།
འདིར་ནི་མཚན་ཉིད་འདི་དག་རྒྱུན་ལ་རྩི་བ་ཡིན་གྱི་སྐད་ཅིག་ལ་མ་་་་་
ཡིན་ཏེ་སྐད་ཅིག་མ་ལ་གནས་པ་དང་གཞན་དུ་གྱུར་པ་མི་འཐད་པའི་
ཕྱིར་རོ། །གཞན་ཡང་སྐྱེ་བ་ལ་སོགས་པ་འདི་དག་ནི་འཇིག་རྟེན་ན་ཇི་
ལྟར་གྲགས་པ་རྣམས་འདུས་བྱས་ཀྱི་མཚན་ཉིད་དུ་བཅོམ་ལྡན་འདས་
ཀྱིས་གསུངས་པ་ཡིན་ལ། འཇིག་རྟེན་ན་སྐད་ཅིག་( ༡༩༡ན)མའི་སྐྱེ་
བ་དང་འཇིག་པ་དག་མ་གྲགས་པའི་ཕྱིར་དང་མ་གྲགས་པའི་མཚན་་་
ཉིད་ལས་ཀྱང་འདུས་བྱས་ཀྱི་རང་བཞིན་འཇིག་རྟེན་པ་དག་གིས་་་་་་་
རྟོགས་པ་མི་འཐད་པའི་ཕྱིར་རོ། །དེ་བས་ན། སྔོན་མེད་ལས་བྱུང་སྐྱེ་བ་
སྟེ༑ །རྒྱུན་གནས་དེ་ཆད་འཇིག་པ་ཡིན། །རྒྱུན་ནི་སྔ་ཕྱིའི་བྱེ་བྲག་ནི། །
•469•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གནས་སྐབས་གཞན་གཞན་འགྱུར་ཞེས་བྱ། །ཞེས་གསུངས་པ་ལྟར་
རྒྱུན་ལ་འཐད་པ་ཡིན་ནོ། །མཚན་གཞིའི་དངོས་པོ་ལས་ཡང་དག་པར་
ན་རྫས་གཅིག་དང་ཐ་དད་གང་དུ་ཡང་མ་གྲུབ་སྟེ་འདི་ལྟར། གལ་ཏེ་
དངོས་པོ་ལས་མི་རྟག་པ་རྫས་ཐ་དད་ཡིན་ན་དངོས་པོ་འཇིག་པ་མེད་
པར་ཐལ་བར་འགྱུར་བའི་ཕྱིར་རོ། །གཅིག་ཡིན་ན་གནས་པའི་གནས་
སྐབས་ན་ཡང་རྒྱུན་འཇིག་པར་ཐལ་བར་འགྱུར་བའི་ཕྱིར་རོ། །གལ་ཏེ་
སྐྱེ་བ་དངོས་པོ་ལས་ཐ་དད་ཡིན་ན་དངོས་པོ་མ་སྐྱེས་པའི་ཕྱོགས་་་་་་་་
འདུས་མ་བྱས་སུ་ཐལ་བར་འགྱུར་རོ། །གཅིག་ཡིན་ན་དངོས་པོ་ལ་
འཇིག་པ་མེད་པར་གྱུར་ཏེ་སྐྱེ་བ་དང་འཇིག་པ་རྣམ་པ་འགལ་བའི་
ཕྱིར་རོ། །དེ་བཞིན་དུ་རྒ་བ་ལ་སོགས་པ་ལ་ཡང་སྦྱར་རོ། །དེའི་ཕྱིར་
འདུས་བྱས་ཀྱི་མཚན་ཉིད་འདི་དག་ནི་ཉེ་བར་བཏགས་པ་ཙམ་དུ་་་་་་
ཟད་དོ། །འདུས་མ་བྱས་ནི་གོ་སླ་བར་ཟད་དོ། །ཉེ་བར་ལེན་པ་མེད་
པའི་ཕུང་པོ་རྣམས་བཅོམ་ལྡན་འདས་ཀྱིས་འདུས་མ་བྱས་སུ་གསུངས་
པ་ཡང་ཡོད་ལ། འདིར་བཤད་པའི་འདུས་བྱས་ཀྱི་མཚན་ཉིད་ཀྱང་
ལྡན་པས་དེའི་ཕྱིར་ཉེ་བར་ལེན་པའི་ཕུང་པོ་མ་ཡིན་པ་རྣམས་ཞེས་་་་་
དྲིས་པའོ། །དེ་ནི་མཐའ་གཅིག་ཏུ་འདུས་བྱས་ཞེས་ཀྱང་མི་བྱ་སྟེ་ལས་
ཉོན་མོངས་པས་མངོན་པར་འདུས་མ་བྱས་པའི་ཕྱིར་རོ། །དེ་ནི་རྒྱུ་
དང་རྐྱེན་གྱིས་གཏན་འདུས་མ་བྱས་པ་ཡང་མ་ཡིན་ཏེ་དབང་ཐོབ་་་་་་་་
པའི་རྣལ་འབྱོར་པ་རང་གི་ཇི་ལྟར་འདོད་པ་བཞིན་དུ་བྱེད་པས་རེས་་
འགའ་ནི་སྐྱེ་བ་ལ་མངོན་དུ་ཕྱོགས་པར་བྱེད་རེས་འགའ་རྒྱབ་ཀྱིས་
བལྟས་པའི་དངོས་པོ་འཇིག་པ་ལ་མངོན་པར་ཕྱོགས་པར་བྱེད་པའི་་་་་
• 470·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕྱིར་རོ། །དེ་བས་ན་འདིར་ཉེ་བར་ལེན་པ་མ་ཡིན་པའི་ཕུང་པོ་ནི་
དབང་ཐོབ་པའི་བྱང་ཆུབ་སེམས་དཔའ་རྣམས་དང་ཉན་ཐོས་དང་་
དགྲ་བཅོམ་པ་ཡང་སངས་རྒྱས་རྣམས་ཀྱི་ཡིད་བཞིན་གྱི་ལུས་ལ་བྱ་་་་་་
( ༡༩༡བ)བར་མངོན་ནོ། །དེ་ལྟར་ན། བཅོམ་ལྡན་འདས་ཀྱིས་
འདུས་བྱས་དང་འདུས་མ་བྱས་ཞེས་བྱ་བ་འདི་ནི་གཉིས་སོ་ཞེས་འདི་་
དག་ལ་ཕུང་པོ་གསུམ་པ་མེད་པར་གསུངས་པ་དེ་ཇི་ལྟར་བུ་ཞེ་ན།
འདོད་པ་བཞིན་དུ་བྱེད་པའི་དོན་གང་གིས་འདུས་བྱས་སུ་གྱུར་པའི་་་
དོན་དེས་དེ་ལ་ལྟོས་པའི་འདུས་མ་བྱས་རྒྱུ་རྐྱེན་ལ་གཏན་མ་རག་པ་་་་་
མ་ཡིན་ལ། ལས་དང་ཉོན་མོངས་པས་མངོན་པར་འདུས་མ་བྱས་པའི་
དོན་གང་གིས་འདུས་མ་བྱས་སུ་གྱུར་པའི་དོན་དེས་དེ་ལ་ལྟོས་པའི་
འདུས་བྱས་ལས་ཉོན་གྱིས་བསྐྱེད་པར་འགྱུར་བ་མ་ཡིན་ནོ། །དེ་ལྟར་
ན་འདུས་བྱས་དང་འདུས་མ་བྱས་དག་ལ་ཕུང་པོ་གསུམ་པོ་མེད་དོ་་་་་
ཞེས་པའི་ཚུལ་འདི་ལྟར་བལྟ་བར་བྱའོ། །གང་ཟག་འཇིག་རྟེན་པ་དང་
འཇིག་རྟེན་ལས་འདས་པ་ནི་གོ་རིམ་བཞིན་དུ་འཕགས་པ་དང་སོ་སོ་་
སྐྱེ་བོ་རྣམས་ལ་བྱའོ། །ད་ནི་ཆོས་འཇིག་རྟེན་པ་དང་འཇིག་རྟེན་ལལས་
འདས་པའི་མཚན་ཉིད་སྟོན་ཏོ། །དེ་ལ་འཇིག་རྟེན་པ་ནི་ཁམས་གསུམ་
པར་བཏགས་པ་གང་ཟག་དང་ཆོས་སུ་སྣང་བའི་སེམས་དང་སེམས་་་་
ལས་བྱུང་བ་དང་དེ་དག་སྐྱེ་བ་དང་རྗེས་སུ་མཐུན་པའི་དབང་པོའི་་་་་་
ཡུལ་རྣམས་དང་འཇིག་རྟེན་ལས་འདས་པའི་རྗེས་ལས་ཐོབ་པ་ཁམས་
གསུམ་པ་དེར་སྣང་བ་གཟུང་བ་དང་འཛིན་པ་གཉིས་ཀྱི་རྣམ་པ་ཅན་་
གང་ཡིན་པ་དེ་དག་ནི་འཇིག་རྟེན་པ་ཡིན་ནོ། །དེའི་ཕྱིར་མངོན་པར་
·471·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེས་པ་དྲུག་དང་རྣམ་པར་ཐར་པ་བརྒྱད་དང་འགོག་པ་མ་གཏོགས་་་
པའི་མཐར་གྱིས་གནས་པའི་སྙོམས་འཇུག་རྣམས་དང་ཟད་པར་བཅུ་་
དང་ཟིལ་གྱིས་ནོན་པའི་སྐྱེ་མཆེད་བརྒྱད་དང་ཉོན་མོངས་པ་མེད་པ་་་
དང་སྨོན་གནས་ཤེས་པ་དང་སོ་སོ་ཡང་དག་པར་རིག་པ་བཞི་དང
སྟོབས་བཅུ་དང་མི་འཇིགས་པ་བཞི་དང་སངས་རྒྱས་ཀྱི་ཆོས་མ་་་་་་
འདྲེས་པ་རྣམས་ནི་འཇིག་རྟེན་ལས་འདས་པའི་ལམ་གྱི་རྗེས་ཐོབ་་
གཉིས་ཀྱི་རྣམ་པར་སྣང་བ་ཅན་ཡིན་པའི་ཕྱིར་ཀུན་རྫོབ་ཤེས་
འཇིག་རྟེན་པའི་ངོ་བོར་རྣམ་པར་གཏན་ལ་དབབ་པ་བསྡུ་བ་སོགས་་་
ལས་བཤད་དོ། །ཕུང་པོ་རྣམས་དང་ཁམས་ཐ་མ་གསུམ་དང་སྐྱེ་མཆེད་
ཐ་མ་གཉིས་ཀྱི་ཕྱོགས་གཅིག་ནི་འཇིག་རྟེན་ལས་འདས་པའི་ལམ་་་་་་་
དང་འདུས་མ་བྱས་བོར་བ་རྣམས་( ༡༩༢ན) སོ །འཁོར་བར་ཡང་
ཡང་འདྲིས་པའི་རང་བཞིན་གྱི་ཆོས་འཇིག་རྟེན་པ་ནི་ཆོས་ཙམ་དུ་
ཤེས་པ་ན་བདག་དེར་མངོན་པར་ཞེན་པ་སྤོང་ངོ་། །འཇིག་རྟེན་ལས་
འདས་པ་ནི་ཁམས་གསུམ་པར་སྣང་བ་གང་ཟག་དང་ཆོས་ཀྱི་རྣམ་པ་་
ཅན་གྱི་གཉེན་པོ་རྣམས་པར་མི་རྟོག་པའི་ཡེ་ཤེས་ནི་འཇིག་རྟེན་ལས་་
འདས་པ་ཡིན་ཏེ་འཁོར་བར་ནམ་ཡང་མ་འདྲིས་པའི་རང་བཞིན་
ཡིན་པའི་ཕྱིར་རོ། །།རྣམ་པར་མི་རྟོག་པ་དེ་ཡང་གཉིས་ཏེ་ཉན་ཐོས་
དང་རང་སངས་རྒྱས་རྣམས་ཀྱི་ནི་རྟག་སོགས་ཕྱིན་ཅི་ལོག་བཞིའི་་་
གཉེན་པོ་ཡིན་པའི་ཕྱིར་ཕྱིན་ཅི་ལོག་ཏུ་རྣམ་པར་མི་རྟོག་པ་ཡིན་ལ།
བྱང་ཆུབ་སེམས་དཔའ་རྣམས་ཀྱི་ནི་གཟུགས་ལ་སོགས་པའི་སྤྲོས་པ་་་་་
ཐམས་ཅད་ཀྱི་གཉེན་པོ་ཡིན་པའི་ཕྱིར་སྤྲོས་པ་མེད་པའི་རྣམ་པར་མི་་
•·472·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྟོག་པ་ཡིན་ནོ། །ཡང་རྣམ་གྲངས་སུ་ན་འཇིག་རྟེན་ལས་འདས་པའི་
རྗེས་ལས་ཐོབ་པ་དེ་བཞིན་ཉིད་ལ་སོགས་པའི་རྣམ་པར་སྣང་བ་ཡང་་
འཇིག་རྟེན་ལས་འདས་པ་ཡིན་ཏེ་གཅིག་ཏུ་འཁོར་བར་མ་འདྲིས
པའི་ཕྱིར་དང་འཇིག་རྟེན་ལས་འདས་པའི་ཡེ་ཤེས་ལ་བརྟེན་ནས་་
བྱུང་བའི་ཕྱིར་རོ། །ཕུང་པོ་ལ་སོགས་པའི་ཕྱོགས་གཅིག་ནི་འཇིག་རྟེན་
ལས་འདས་པའི་ལམ་གྱིས་བསྡུས་པའོ། །ཁམས་གསུམ་དང་མ་འདྲེས་
པའི་མཚན་ཉིད་ཅན་གྱི་འཇིག་རྟེན་ལས་འདས་པ་ཆོས་ཙམ་དུ་ཤེས་་་་
པ་ན་བདག་ཁམས་གསུམ་དང་མ་འདྲེས་པའི་འབའ་ཞིག་པར་མངོན་
པར་ཞེན་པ་སྤོང་ངོ་། །འབའ་ཞིག་པ་ནི་མ་འདྲེས་པའམ་རྣམ་པར་
དག་པའི་དོན་ནོ། །བྱུང་སོགས་བརྒྱད་དུ་དབྱེ་བ་ལ། རེ་ཞིག་བྱུང་བ་ནི་
འདས་པ་དང་ད་ལྟར་བ་གཉིས་ཡིན་ཏེ་དེ་དག་ནི་རྒྱུ་རྐྱེན་ལས་སྐྱེས་
ཟིན་པའི་ཕྱིར་རོ། །ཕྱོགས་གཅིག་མ་འོངས་པ་དང་འདུས་མ་བྱས་བོར་
བའོ༑ །རྒྱུ་ལས་སྐྱེས་པའི་ཐེར་ཟུག་མ་ཡིན་པ་ཆོས་ཙམ་དུ་ཤེས་པ་ན་
བདག་དེར་མངོན་པར་ཞེན་པ་སྤོང་ངོ་། །ཡང་བྱུང་བའི་རྣམ་པར་
རབ་ཏུ་དབྱེ་བ་ཉི་ཤུ་རྩ་བཞི་སྟེ་འདི་ལྟར། དང་པོ་བྱུང་བ་ནི་སྐྱེ་གནས་
སུ་ཉིང་མཚམས་སྦྱོར་བའི་དུས་ན་བྱུང་བ་གང་ཡིན་པའོ། །རྒྱུན་གྱིས་
བྱུང་བ་ནི་དེ་ཕྱིན་ཆད་མ་ཤིའི་བར་ལ་( ༡༩༢བ) བྱུང་བའོ། །རྒྱས་པ་
ལས་བྱུང་བ་ནི་གཉིད་དང་ཟས་དང་ཚངས་པར་སྤྱོད་པ་དང་སྙོམས་་་
པར་འཇུག་པ་སྟེ་གང་གིས་ལུས་ཀྱི་བྱུང་བ་རྣམས་རྒྱས་པར་བྱེད་པའི་་
རྒྱུ་བཞི་ལས་བྱུང་བའོ །རྟེན་བྱུང་བ་ནི་ནང་གི་དབང་པོ་རྣམས་སོ། །
འགྱུར་བས་བྱུང་བ་ནི་བདེ་བ་ལ་སོགས་པའི་ཚོར་བ་འབྱུང་བ་ན་དེ་
•473.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་རྗེས་སུ་མཐུན་པར་དབང་པོ་རྣམས་འགྱུར་པའོ། །ཡོངས་སུ་སྨིན་
པར་བྱུང་བ་ནི་རྒས་པའི་གནས་སྐབས་གང་ཡིན་པའོ། །ཉམས་པ་
འབྱུང་བ་ནི་བདེ་འགྲོ་ནས་ཤི་འཕོས་ཏེ་ངན་འགྲོར་སྐྱེས་པའོ། །ཁྱད་
པར་དུ་བྱུང་བ་ནི་དེ་ལས་བཟློག་པའོ། །འོད་གསལ་བར་བྱུང་བ་ནི་ལྷ་
རྩེ་བས་རབ་ཏུ་བསླུས་པ་དང་ཡིད་སུན་འབྱིན་པ་དང་འཕྲུལ་དགའ་་་་
བ་རྣམས་དང་གཞན་འཕྲུལ་དབང་བྱེད་པ་རྣམས་དང་གཟུགས་དང་་
གཟུགས་མེད་པ་ན་སྤྱོད་པ་རྣམས་ཏེ་གོ་རིམ་བཞིན་དུ་དགའ་བ་མང་་
བ་དང་ལོངས་སྤྱོད་དང་ཏིང་ངེ་འཛིན་གྱི་གནས་པ་ལ་རང་གིས་
དབང་བསྒྱུར་བའི་ཕྱིར་རོ། །འོད་གསལ་བ་མ་ཡིན་པར་བྱུང་བ་ནི་དེ་
མ་ཡིན་པ་རྣམས་སོ། །ཀུན་ཏུ་འགྲོ་བ་བྱུང་བ་ནི་བགྲོད་པའི་གནས་
སྐབས་སུ་བྱུང་བའོ། །ས་བོན་དང་བཅས་པར་བྱུང་བ་ནི་དགྲ་བཅོམ་
པའི་ཕུང་པོ་ཐ་མ་མ་གཏོགས་པ་རྣམས་སོ། །ས་བོན་མ་ཡིན་པར་བྱུང་
བ་ནི་དགྲ་བཅོམ་པའི་ཕུང་པོ་ཐ་མའོ། །གཟུགས་བརྙན་དང་དབང་
འབྱོར་བ་དང་ངེས་པར་བསྟན་པའི་ཕྱིར་བྱུང་བ་རྣམས་ནི་གོ་རིམ་་་་་་
བཞིན་དུ་ཀེང་རུས་ལ་སོགས་པ་ཤེས་བྱའི་དངོས་པོ་དང་མཐུན་པའི་
གཟུགས་བརྙན་དང་རྣམ་པར་ཐར་པ་བསམ་གཏན་པའི་སྤྱོད་ཡུལ་གྱི་
གཟུགས་དང་དེ་བཞིན་གཤེགས་པའི་གཟུགས་རྣམས་སོ།།གཅིག་ནས་
གཅིག་ཏུ་བྱུང་བ་ནི་ཚེ་རབས་བརྒྱུད་དེ་བྱུང་བའོ། །སྐད་ཅིག་ཞིག་
ནས་བྱུང་བ་ནི་འདུ་བྱེད་རྣམས་སྐད་ཅིག་རེ་རེ་ཞིང་འབྱུང་བའོ། །
ཕྲད་པ་དང་བྲལ་བས་འབྱུང་བ་ནི་སྡུག་པ་དང་མི་སྡུག་པ་དང་ཕྲད་
པ་དང་བྲལ་བའམ་སེམས་འདོད་ཆགས་དང་བཅས་པ་དང་འདོད་་་་་
·474·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཆགས་དང་བྲལ་བའི་གནས་སྐབས་གང་ཡིན་པའོ། །འཇིག་པ་དང་
འཆགས་པའི་འབྱུང་བ་ནི་སྣོད་ཀྱི་འཇིག་རྟེན་འཆགས་པའི་གནས་་་་་་
སྐབས་གང་ཡིན་པའོ། །འཆི་( ༡༩༣ན)འཕོ་བ་དང་སྐྱེ་བས་བྱུང་བ་
ནི་སེམས་ནི་འཇིག་རྟེན་འཆི་བ་དང་སྐྱེ་བའི་གནས་སྐབས་གང་ཡིན་
པའོ༑ །གནས་སྐབས་གཞན་དུ་བྱུང་བ་ནི་མེར་མེར་པོ་ལ་སོགས་པའི་
གནས་སྐབས་རྣམས་དང་ནད་ལ་སོགས་པའི་གནས་སྐབས་སུ་བྱུང་བ་
།ང་ཡིན་པའོ། །སྔོན་གྱི་དུས་ན་བྱུང་བ་ནི་སྔོན་དུས་ཀྱི་སྲིད་པའོ།། །
འཆི་བའི་དུས་ན་བྱུང་བ་ནི་འཆི་བའི་སྲིད་པའོ། །བར་དུ་བྱུང་བ་ནི་
བར་མ་དོའི་སྲིད་པའོ། །ཉིང་མཚམས་སྦྱོར་བའི་དུས་ན་བྱུང་བ་ནི་སྐྱེ་
བའི་སྲིད་པའོ། །དང་པོར་བྱུང་བ་དང་ཟློས་ཞེ་ན་མ་ཡིན་ཏེ་ཚེ་འདིའི་
སྐྱེ་སྲིད་ཀྱི་དབང་དུ་བྱས་ནས་དང་པོར་བྱུང་བ་བཤད་ལ་མ་འོངས་
པའི་ཚེ་ཕྱི་མའི་སྐྱེ་སྲིད་ཀྱི་དབང་དུ་བྱས་ནས་འདི་བཤད་པ་ཡིན་པའི་
ཕྱིར་རོ། །མ་བྱུང་བ་རྒྱུ་རྐྱེན་གྱིས་མི་སྐྱེས་པ་ཆོས་ཙམ་དུ་ཤེས་པ་ན་
བདག་རྒྱུ་རྐྱེན་ལ་མི་ལྟོས་པའི་ཐེར་ཟུག་ཏུ་མངོན་པར་ཞེན་པ་སྤོང་་་་་
ངོ་༑།གཞན་རྣམས་ནི་གོ་བར་ཟད་དོ། །འཛིན་པ་ནི་དབང་པོ་གཟུགས་
ཅན་རྣམས་དང་སེམས་དང་སེམས་ལས་བྱུང་བའི་ཆོས་རྣམས་ཏེ་རང་
གི་སྤྱོད་ཡུལ་ལ་ལོངས་སྤྱོད་པའི་ཕྱིར་རོ། །ཕུང་པོ་གཉིས་ནི་ཚོར་བ་
དང་འདུ་ཤེས་དང་རྣམ་པར་ཤེས་པའོ། །གཟུགས་དང་འདུ་བྱེད་ཀྱི
ཕྱོགས་གཅིག་ནི་དབང་པོ་གཟུགས་ཅན་རྣམས་དང་མཚུངས་པར་་་་་་
ལྡན་པའི་འདུ་བྱེད་རྣམས་གོ་རིམ་བཞིན་ནོ། །ཁམས་བཅུ་གཉིས་ནི་
དབང་པོ་ལྔ་དང་རྣམ་པར་ཤེས་པའི་ཁམས་བདུན་ནོ། །སྐྱེ་མཆེད་དྲུག་
•475.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་ནང་གི་སྐྱེ་མཆེད་རྣམས་སོ། །ཆོས་ཀྱི་ཁམས་དང་སྐྱེ་མཆེད་ཀྱི་
ཕྱོགས་ནི་སེམས་ལས་བྱུང་བའི་ཆོས་རྣམས་སོ། །ཡུལ་ལ་ལོངས་སྤྱོད་
པའི་འཛིན་པ་ཆོས་ཙམ་དུ་ཤེས་པ་ན་བདག་ཡུལ་རྣམས་ལ་ལོངས་་་་་་
སྤྱོད་པར་བྱེད་པའི་ཟ་བ་པོར་མངོན་པར་ཞེན་པ་སྤང་ངོ་། །ཡང་
འཛིན་པའི་རབ་ཏུ་དབྱེ་བ་ནི། ཡུལ་དང་མ་ཕྲད་པར་འཛིན་པ་ནི་
མིག་དང་རྣ་བ་དང་ཡིད་རྣམས་ཡིན་ཏེ་ཡིད་ནི་གཟུགས་ཅན་མ་ཡིན་་
པའི་ཕྱིར་དང་མིག་དང་རྣ་བས་ནི་རྒྱང་རིང་པོའི་གཟུགས་སྒྲ་རྣམས་་་
དམིགས་པའི་ཕྱིར་རོ། །དེའི་ཕྱིར་དབང་པོ་འདི་གསུམ་ནི་རྣལ་འབྱོར་
པ་རྣམས་ཀྱིས་མངོན་པར་ཤེས་པ་( ༡༩༣བ)སྒྲུབ་ཏུ་རུང་བ་ཡིན་ནོ།།
ཡུལ་དང་ཕྲད་ནས་འཛིན་པ་ནི་སྣ་དང་ལྕེ་དང་ལུས་རྣམས་ཡིན་ཏེ་་་་་
འདི་དག་ནི་རང་གི་ཡུལ་དང་དབང་པོ་བར་མ་ཆོད་པར་དམིགས་པ་་
དེའི་ཚེ་དེ་དག་གི་རྣམ་པར་ཤེས་པ་སྐྱེ་བར་དམིགས་ཀྱི་ཡུལ་དབང་་་་་
བར་ཆོད་པའི་ཚེ་དེ་དག་གི་རྣམ་པར་ཤེས་པ་སྐྱེ་བ་མ་དམིགས་པའི་་་་་
ཕྱིར་རོ། །དེའི་ཕྱིར་དབང་པོ་དེ་དག་ལ་ནི་མངོན་པར་ཤེས་པ་སྒྲུབ་
པར་མི་ནུས་པ་ཡིན་ནོ། །ཡང་དབང་པོའི་རྣམ་པར་ཤེས་པ་ལྔ་
མཚུངས་ལྡན་དང་བཅས་པ་ནི་ཡུལ་ད་ལྟར་བ་ཁོ་ན་འཛིན་པར་བྱེད་་
པ་ཡིན་ཏེ། འདས་པ་དང་མ་འོངས་པ་ནི་དངོས་པོར་མེད་པའི་ཕྱིར་
དང་དེ་དག་ནི་ཡུལ་དངོས་པོར་ཡོད་པའི་སྟོབས་ལས་སྐྱེ་བའི་ཕྱིར་རོ།
ད་ལྟར་བ་དེ་ཡང་ཡུལ་སོ་སོར་ངེས་པ་ལྟོས་པར་འཛིན་པ་ཡིན་ཏེ
མིག་གི་རྣམ་པར་ཤེས་པ་མཚུངས་ལྡན་དང་བཅས་པས་ནི་གཟུགས་་་་་
ཁོ་ན་འཛིན་གྱི་ཡུལ་གཞན་མི་འཛིན་པའི་ཕྱིར་རོ། །ཡིད་ཀྱི་རྣམ་པར་
476.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཤེས་པ་འཁོར་དང་བཅས་པས་ནི་རང་དང་སྤྱིའི་མཚན་ཉིད་ཐམས་
ཅད་དང་འདས་པ་དང་མ་འོངས་པ་དང་ད་ལྟར་གྱི་དུས་ཐམས་ཅད་་
དང་གཟུགས་སྒྲ་ལ་སོགས་པ་ཡུལ་ཐམས་ཅད་འཛིན་པ་ཡིན་ནོ། །
གཟུང་བ་དང་འཛིན་པའི་མཚན་ཉིད་མ་གྲུབ་པ་མ་ཡིན་ནམ་ཞེ་ན།
ཡང་དག་པར་ན་ཆོས་ཐམས་ཅད་ལ་བྱེད་པ་མེད་པའི་ཕྱིར་འཛིན་པ་་
མེད་པ་ཡིན་ཡང་ཐ་སྙད་དུ་ཡུལ་དང་དབང་པོ་ལ་སོགས་པའི་རྐྱེན་
ཚོགས་པ་ལས་གཟུགས་སྒྲ་ལ་སོགས་པར་སྣང་བའི་རྣམ་པར་ཤེས་པ་་་
འབྱུང་བའི་ཕྱིར་དེ་ཙམ་ལ་ཉེ་བར་བཏགས་ནས་འཛིན་པར་སྨྲ་བ་་་་་་
ཡིན་ནོ། །གཟུང་བ་ནི་འཛིན་པར་བཤད་པ་གང་ཡིན་པ་དེ་ཐམས་
ཅད་ནི་གཟུང་བ་ཡང་ཡིན་ཏེ་མིག་ལ་སོགས་པའི་དབང་པོ་རྣམས
ཀྱང་ཡིད་ཀྱི་རྣམ་པར་ཤེས་པའི་ཡུལ་ཡིན་པའི་ཕྱིར་རོ། །གཟུང་བ་
ཡིན་ལ་འཛིན་པ་མ་ཡིན་པ་ནི་འཛིན་པའི་སྤྱོད་ཡུལ་གྱི་དོན་གཟུགས་་
སྒྲ་ལ་སོགས་པ་དང་མི་ལྡན་པའི་འདུ་བྱེད་དང་འདུས་མ་བྱས་ལ་
སོགས་པ་ཐམས་ཅད་དོ། །འཛིན་པ་རྣམས་ཀྱི་གཟུང་བྱ་རྣམས་ཆོས་
ཙམ་དུ་ཤེས་པ་ན་བདག་འཛིན་པའི་ཡུལ་དུ་མངོན་པར་ཞེན་པ་སྤང་་
ངོ་༑ །ཕྱི་རོལ་ཏུ་བལྟས་པ་( ༡༩༤ན)ནི་སངས་རྒྱས་ཀྱི་བསྟན་པ་ལ་
ལུང་གི་ཆོས་དགེ་བའི་བཤེས་གཉེན་ལས་ཐོས་པ་ལས་བྱུང་བ་དང་་་་་་
ཐོས་པའི་དོན་རིགས་པས་བརྟགས་ཤིང་དཔྱད་དེ་བསམས་པ་ལས་
བྱུང་བ་དང་ཐོས་བསམ་དེའི་རྗེས་སུ་མཐུན་པར་ཚུལ་བཞིན་དུ
བསྒོམས་པའི་སྒོ་ནས་རྟོགས་པའི་ཆོས་སྒྲུབ་པས་བསྡུས་པའི་སེམས་་་་་
དང་སེམས་ལས་བྱུང་བ་རྣམས་ནི་འདོད་པ་ན་སྤྱོད་པ་ཡིན་ཡང་ཕྱི་་་་་
•477.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རོལ་ཏུ་བལྟས་པ་མ་ཡིན་ཏེ་ཆོས་ཀྱི་དབྱིངས་རྟོགས་པའི་རྒྱུ་མཐུན་པ་་
ཉིད་ཀྱིས་མྱ་ངན་ལས་འདས་པ་ལ་དམིགས་པའི་ཕྱིར་རོ། །དེ་ལས་མ་
གཏོགས་པའི་འདོད་པ་དང་རབ་ཏུ་ལྡན་པའི་ཆོས་རྣམས་ནི་ཕྱི་རོལ་་་
ཏུ་བལྟས་པ་ཡིན་ཏེ་འདོད་པའི་ཡོན་ཏན་ལྔ་ལ་སྲེད་པ་འཕེལ་བ་དང་
རྗེས་སུ་མཐུན་པའི་ཕྱིར་རོ། །ཁམས་བཞི་ནི་སྣ་དང་ལྕེའི་རྣམ་པར་
ཤེས་པའི་ཁམས་དང་དྲི་དང་རོའི་ཁམས་རྣམས་སོ། །སྐྱེ་མཆེད་གཉིས་
ནི་དྲི་རོའི་སྐྱེ་མཆེད་གཉིས་སོ། །དེ་ལས་གཞན་པ་དག་གི་ཕྱོགས་
གཅིག་ནི་སངས་རྒྱས་ཀྱི་བསྟན་པ་ལ་ཐོས་སོགས་བྱས་པས་བསྡུས་པ་་་་
མ་གཏོགས་པའི་འདོད་པ་དང་རབ་ཏུ་ལྡན་པས་བསྡུས་པ་རྣམས་སོ། །
འདོད་པ་ལ་འདོད་ཆགས་དང་མ་བྲལ་བའི་ཕྱི་རོལ་ཏུ་བལྟས་པ་ཆོས་་
ཙམ་དུ་ཤེས་པས་བདག་དེར་མངོན་པར་ཞེན་པ་སྤོང་ངོ་། །ནང་དུ་
བལྟས་པ་ནི་ཕྱི་རོལ་ཏུ་བལྟས་པ་ལས་བཟློག་པ་སངས་རྒྱས་ཀྱི་བསྟན་་
པ་ལས་ཐོས་བསམ་སྒོམ་གསུམ་བྱས་པ་དང་མཉམ་པར་བཞག་པའི་་་
སས་བསྡུས་པ་རྣམས་ནི་ནང་དུ་བལྟས་པ་ཡིན་ཏེ་མྱ་ངན་ལས་འདས་་
པ་དང་སྙོམས་འཇུག་ལ་དམིགས་པའི་ཕྱིར་རོ། །དེ་ལས་གཞན་ངའི་
ཕྱོགས་གཅིག་ནི་བཤད་མ་ཐག་པས་བསྡུས་པའི་ཕུང་པོ་ཁམས་དང
སྐྱེ་མཆེད་རྣམས་སོ། །འདོད་པ་ལས་འདོད་ཆགས་དང་བྲལ་བའི་ནང་
བལྟས་ཆོས་ཙམ་དུ་ཤེས་པས་བདག་དེར་མངོན་པར་ཞེན་པ་སྤང་ངོ་།
ཉོན་མོངས་པ་ཅན་ནི་མི་དགེ་བ་དང་བསྒྲིབས་ལ་ལུང་མ་བསྟན་པའི་་
ཆོས་རྣམས་ནི་ཉོན་མོངས་པ་དང་ཉེ་བའི་ཉོན་མོངས་པ་ཀུན་སློང་གི་
རྒྱུའམ་མཚུངས་ལྡན་གྱི་གྲོགས་སམ་རང་གི་ངོ་བོ་གང་རུང་དུ་ལྡན་་
•478·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཕྱིར་ཉོན་( ༡༩༤བ)མོངས་པ་ཅན་ཞེས་བྱའོ། །དེ་ལ་བསྒྲིབས་
ལ་ལུང་དུ་མ་བསྟན་པ་ནི་དམིགས་བསལ་གསུམ་མ་གཏོགས་པ་དུས་་་
ཐམས་ཅད་དུ་ཀུན་ཏུ་འགྲོ་བའི་ཡིད་ཉོན་མོངས་པ་ཅན་གྱི་ཡིད་དང་་
དེ་དང་མཚུངས་པར་ལྡན་པའི་བདག་ཏུ་ལྟ་བ་ལ་སོགས་པའི་ཉོན
མོངས་པ་བཞི་དང་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་་་་
པའི་འཇིག་ལྟ་དང་མཐར་ལྟ་ལྷན་ཅིག་སྐྱེས་པ་དང་གཟུགས་དང་་
གཟུགས་མེད་པར་སྐྱེས་པའི་ཉོན་མོངས་པ་དང་ཉེ་བའི་ཉོན་མོངས་་་་
པ་མཚུངས་ལྡན་དང་བཅས་པ་རྣམས་སོ། །དེ་དག་ནི་ཉོན་མོངས་པ་
དང་ཉེ་བའི་ཉོན་མོངས་པ་དག་གིས་རྙོག་རྙོག་པོར་བྱས་པའི་ཕྱིར
སྒྲིབ་པ་ཡིན་ལ་རྣམ་སྨིན་འབྱིན་པར་ལུང་བསྟན་དུ་མེད་པའི་ཕྱིར
ལུང་མ་བསྟན་ཡང་ཡིན་ནོ། །དེ་ལ་ཉོན་མོངས་པ་ཅན་གྱི་ཡིད་ནི་དགེ་
བ་དང་ལྷན་ཅིག་ཏུ་རྒྱུད་གཅིག་ལ་འཇུག་པའི་ཕྱིར་ལུང་དུ་མ་བསྟན་་
པཔ་ཡིན་ལ་ཡིད་ཤེས་འཁོར་གྱི་འཇིག་ལྟ་དང་མཐར་ལྟ་དག་ནི་འདོད་་
པ་ལ་འདོད་ཆགས་དང་བྲལ་བ་དག་གི་རྒྱུད་ལ་ཡང་ཀུན་ཏུ་འབྱུང་་་་་
བའི་ཕྱིར་དང་ཁ་ནང་དུ་བལྟས་པས་ཉེས་སྤྱོད་ཀུན་ནས་སློང་མི་ནུས་་
པའི་ཕྱིར་ཡང་མི་དགེ་བ་ཡིན་ནོ། །ཁམས་གོང་གི་ཉོན་མོངས་པ་
རྣམས་ནི་ཏིང་ངེ་འཛིན་གྱིས་རྩེ་བཅིལ་བས་ཉེས་སྤྱོད་ཀུན་ནས་སློང་་་
བར་མི་ནུས་པའི་ཕྱིར་མི་དགེ་བ་མ་ཡིན་ནོ། །ཁམས་བཅུ་ནི་རྣམ་པར་
ཤེས་པའི་ཁམས་བདུན་དང་གཟུགས་སྒྲ་ཆོས་ཀྱི་ཁམས་རྣམས་སོ། །སྐྱེ
མཆེད་བཞི་ནི་ཡིད་དང་ཆོས་དང་གཟུགས་སྒྲའི་སྐྱེ་མཆེད་རྣམས་སོ། །
དེ་རྣམས་ཀྱི་ཕྱོགས་གཅིག་ནི་མི་དགེ་བ་དང་བསྒྲིབས་ལ་ལུང་མ
·479.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྟན་གྱིས་བསྡུས་པ་རྣམས་སོ། །ཉོན་མོངས་པ་ཅན་ཆོས་ཙམ་དུ་ཤེས་
པས་བདག་དེར་མངོན་པར་ཞེན་པ་སྤོང་ངོ༌། །ཉོན་མོངས་པ་ཅན་མ་
ཡིན་པ་ནི་དགེ་བ་དང་མ་བསྒྲིབས་ལ་ལུང་མ་བསྟན་ཉོན་མོངས་པ་་་་་་
ཅན་མ་ཡིན་ཏེ་ཉོན་མོངས་པ་དང་ཉེ་བའི་ཉོན་མོངས་པ་རྣམས་ཀུན་་
སློང་གི་རྒྱུ་དང་མཚུངས་ལྡན་གྲོགས་དང་རང་གི་ངོ་བོ་གང་དུ་ཡང་མི་
ལྡན་པའི་ཕྱིར་ཏེ་གཞན་དུ་ན་དགེ་བའམ་མ་བསྒྲིབས་ལ་ལུང་དུ་མ་
བསྟན་པར་འགལ་བའི་ཕྱིར་རོ། །ཁམས་དང་སྐྱེ་མཆེད་བརྒྱད་ནི་
དབང་པོ་ལྔ་དང་དྲི་(༡༩༥ན) རོ་རེག་བྱ་རྣམས་སོ། །ལྷག་མ་རྣམས་
ཀྱི་ཕྱོགས་གཅིག་ནི་མི་དགེ་བ་དང་བསྒྲིབས་ལ་ལུང་དུ་མ་བསྟན་པ་
བོར་བ་རྣམས་སོ། །མིག་ལ་སོགས་པའི་དབང་པོ་རྣམས་ལས་འདོད་
ཆགས་ལ་སོགས་པའི་ཉོན་མོངས་སྐྱེ་བའི་ཕྱིར་ཉོན་མོངས་པ་ཅན་དུ་་་
འགྱུར་ཏེ་གཞན་དུ་ན་ལུས་ངག་གི་མི་དགེ་བ་ལ་སོགས་ཉོན་མོངས་པ་
རྒྱུར་ལྡན་པ་རྣམས་ཀྱང་ཉོན་མོངས་པ་ཅན་མ་ཡིན་པར་འགྱུར་རོ་ཞེ་་
ན་མཚུངས་པ་མིན་ཏེ། དཔེར་ན་དུག་གིས་སྡུག་བསྔལ་བསྐྱེད་པའི་
ནུས་པ་ནི་རང་གི་ངོ་བོ་དང་དུག་དང་འགྲོགས་པའི་ཟས་དང་དུག་་་་་
གིས་བསྐྱེད་པའི་མེ་ཏོག་དང་འབྲས་བུ་ལ་སོགས་པ་གསུམ་ལ་དམིཊ་་
ཀྱི་གང་ལ་དུག་སྐྱེ་བའི་ས་གཞི་ལ་ནི་གཞན་ལ་སྡུག་བསྔལ་བསྐྱེད་པའི་
ནུས་པ་མ་དམིགས་པ་ལྟར་ཉོན་མོངས་པ་རྣམས་ཀྱི་ནུས་པ་རང་དང་་
གཞན་ལ་གནོད་པ་ལ་སོགས་པ་ཡང་རང་གི་ངོ་བོ་དང་མཚུངས་ལྡན་་
གྱི་གྲོགས་དང་ཀུན་ནས་སློང་བའི་འབྲས་བུ་གསུམ་ལས་བྱུང་བ་ཡིན་་
གྱི་རང་གང་ལས་འབྱུང་བའི་དབང་པོ་སོགས་ལ་ནི་མ་ཡིན་ཏེ་རྒྱུའི
•480.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནུས་པ་འབྲས་བུ་ལ་འཕོ་བར་རིགས་པ་ཡིན་གྱི་འབྲས་བུའི་ནུས་པ་རྒྱུ་
ལ་འཕོ་བ་མི་རིགས་པའི་ཕྱིར་རོ། །དེ་བས་ན་འཆི་བ་དང་སྡུག་བསྔལ་
བསྐྱེད་པ་ལ་སོགས་དུག་གི་ནུས་པ་གང་ལ་ཡོད་པ་དེ་ལ་དུག་ཅན་་་་་་་
ཞེས་ཟེར་བ་ལྟར་ཉོན་མོངས་པ་རྣམས་ཀྱི་ནུས་པ་གང་ལ་དམིགས་པ་་
དེ་ལ་ཉོན་མོངས་པ་ཅན་ཞེས་འཇོག་པ་ཡིན་ནོ། །དེ་ལྟར་ན་བསྒྲིབས་
ལ་ལུང་དུ་མ་བསྟན་པའི་ཉོན་མོངས་དང་ཉེ་བའི་ཉོན་མོངས་རྣམས་་་
ལ་ཉེས་སྤྱོད་བསྐྱེད་པ་ལ་སོགས་པའི་ཉོན་མོངས་པའི་ནུས་པ་མེད་
པའི་ཕྱིར་ཉོན་མོངས་པ་ཅན་མ་ཡིན་པར་འགྱུར་རོ་ཞེ་ན་མ་ཡིན་ཏེ།
དེ་དག་ལ་ནི་ཉེས་སྤྱོད་ཀུན་སློང་བའི་ནུས་པ་མེད་ཀྱང་སེམས་ཉེ་བར་
ཉོན་མོངས་པར་བྱེད་པའི་ནུས་པ་ཡོད་པ་ཡིན་ཏེ་གཞན་དུ་ན་ཉོན་་་་
མོངས་པའི་རང་བཞིན་དོར་བར་འགྱུར་བའི་ཕྱིར་རོ། །དཔེར་ན་
སྔགས་དང་སྨན་གྱིས་བསད་པའི་དུག་ལ་འཆི་བའི་ནུས་པ་མེད་ཀྱང་་་
རང་གི་རང་བཞིན་གང་ཡིན་པ་དེ་མི་འདོར་བ་བཞིན་ནོ། །ཉོན་
མོངས་( ༡༩༥བ)ཅན་མ་ཡིན་པ་ཆོས་ཙམ་དུ་ཤེས་པ་ན་བདག་དེར་
ཞེན་པ་སྤོང་ངོ་། །འདས་སོགས་བཅུ་དྲུག་ཏུ་དབྱེ་བ་ལ་དྲུག་སྟེ། འདས་
སོགས་དུས་གསུམ་དང་། དགེ་སོགས་ཆོས་གསུམ་དང་། འདོད་པ་
སོགས་ཁམས་གསུམ་དང༌།། སློབ་པ་སོགས་ཆོས་གསུམ་དང་། མཐོང་
སྤང་སོགས་སྤང་བྱ་ཡིན་མིན་གསུམ་དང་། རྟེན་ཅིང་འབྲེལ་བར་
འབྱུང་བའོ། །དང་པོ་ལ་དུས་གསུམ་དངོས་དང་དུས་གསུམ་དང་མྱང་
འདས་བརྗོད་དུ་ཡོད་མེད་ཀྱི་ཁྱད་པར་གཉིས་ལས། དང་པོ་འདས་པ་
ནི་རྒྱུ་ལས་རང་གི་ངོ་བོ་ཐོབ་པས་བྱུང་ལ་སླར་ཡང་དེ་ཉིད་འགགས་་་་
•481·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ནི་འདས་པ་ཡིན་ནོ། །དང་པོས་མ་འོངས་པ་དང་འདུས་མ་བྱས་
སེལ་ལ་གཉིས་པས་ད་ལྟར་བ་སེལ་ལོ། །རྒྱུས་འབྲས་བུ་བསྐྱེད་ཟིན་
པའི་ཕྱིར་དང་འབྲས་བུའི་རང་གི་ངོ་བོ་ཐོབ་ནས་ཞིག་པའི་ཕྱིར་རྒྱུ་
དང་འབྲས་བུ་སྤྱད་ཟིན་པའོ། །ད་ལྟར་གྱི་ཆགས་སོགས་དང་དད་
སོགས་ལྟར་སེམས་ཀུན་ནས་ཉོན་མོངས་པ་དང་རྣམ་པར་བྱང་བར་་་་
བྱེད་པའི་མཐུ་མེད་པའི་ཕྱིར་འདས་པའི་ཆགས་སོགས་དང་དད་་་་་་་་
སོགས་རྣམས་ནི་ཀུན་ནས་ཉོན་མོངས་པ་དང་རྣམ་པར་བྱང་བར་
བྱེད་པའི་དུས་ལས་ཡང་དག་པར་འདས་པ་ཡིན་ནོ། །རྒྱུ་ཡོངས་སུ་
བཟུང་ནས་ཞིག་པ་ནི་བག་ཆགས་བཞག་ནས་ཞིག་པའི་ཕྱིར་རོ། །
འབྲས་བུ་དང་རང་གི་མཚན་ཉིད་ཡོད་པ་དང་མེད་པ་ནི་ད་ལྟར་གྱི་་་་
དུས་ན་དེས་བསྐྱེད་པའི་བག་ཆགས་ཡོད་པ་དང་འཇོག་བྱེད་རང་་་་་་་་
ཉིད་མེད་པའི་ཕྱིར་རོ། །དྲན་པའི་ཀུན་ཏུ་རྟོག་པའི་མཚན་མ་ནི་སྔར་
མྱོང་བའི་རྗེས་སུ་འབྲང་བའི་དྲན་པའི་དམིགས་པ་ཙམ་དུ་ཡོད་པའི་་་
ཕྱིར་རོ། །བལྟས་པའི་ཀུན་ནས་ཉོན་མོངས་པའི་མཚན་མ་ནི་འངས་
པའི་དུས་ཀྱི་ཡུལ་སྡུག་པའམ་མི་སྡུག་པ་འགའ་ཞིག་དྲན་པ་ལས་རྗེས་་
སུ་ཆགས་པའམ་ཁོང་ཁྲོ་བ་སྐྱེ་བར་འགྱུར་བའི་ཕྱིར་རོ། །ཐམས་ཅད་
ཀྱི་ཕྱོགས་གཅིག་ནི་ད་ལྟར་བ་དང་མ་འོངས་པ་དང་འདུས་མ་བྱས་་
བོར་བ་རྣམས་སོ། །འདས་པ་རྗེས་སུ་མེད་ཅིང་ད་ལྟར་གྱི་གནས་
སྐབས་སུ་མི་འཇུག་པར་ཤེས་པ་ན་འདས་པ་ཚེ་རབས་སྔ་མའི་བདག་་
འགའ་ཞིག་( ༡༩༦ན) ད་ལྟར་གྱི་གནས་སྐབས་སུ་འཇུག་པར་བྱེད་་་
པ་མངོན་པར་ཞེན་པ་སྤོང་ངོ་།།མ་འོངས་པ་ནི་སྐྱེད་པར་བྱེད་པའི་རྒྱུ་
•482.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡོད་ཀྱང་རང་གི་ངོ་བོ་མ་ཐོབ་པས་མ་བྱུང་བ་སྟེ། རྒྱུ་ཡོད་ཅེས་པས་
འདུས་མ་བྱས་སེལ་ལ། མ་བྱུང་བས་འདས་པ་དང་ད་ལྟར་བ་སེལ་ལོ།
རང་གི་མཚན་ཉིད་མ་ཐོབ་པ་ནི་རང་གི་ངོ་བོ་མ་སྐྱེས་པའི་ཕྱིར་རོ། །
རྒྱུ་དང་འབྲས་བུ་མ་སྤྱད་པ་ནི་དེའི་ས་བོན་གྱི་བྱ་བ་མ་བྱས་པ་དང་དེ་
་མ་སྐྱེས་པའི་ཕྱིར་རོ། །།ད་ལྟར་གྱི་ཆགས་སོགས་དང་དད་སོགས་
ལྟར་སེམས་ཀུན་ནས་ཉོན་མོངས་པ་དང་རྣམ་པར་བྱང་བར་བྱེད་་
པའི་དངོས་པོ་ཉེ་བར་མི་གནས་པ་དང་། བཏང་སྙོམས་ཀྱི་རྣམ་པར་
བྱང་བའི་མཚན་མ་ནི་སྡུག་པའམ་མི་སྡུག་པའི་མཚན་མ་མ་བཟུང་་་་་་
བར་བཏང་སྙོམས་སུ་བཞག་པ་ལས་དེ་ལ་དམིགས་པའི་ཀུན་ནས
ཉོན་མོངས་པ་མི་སྐྱེ་བའི་ཕྱིར་རོ། །མངོན་པར་དགའ་བ་དང་དེ་མེད་
པས་གོ་རིམ་བཞིན་དུ་ཀུན་ནས་ཉོན་མོངས་པ་དང་རྣམ་པར་བྱང་་་་་་
བའི་མཚན་མ་ནི་མ་འོངས་པའི་དུས་སུ་འབྱུང་བའི་ཀུན་ནས་ཉོན
མོངས་པ་དང་རྗེས་སུ་མཐུན་པའི་ཆོས་འགའ་ཞིག་གིས་མཚན་མ
བཟུང་བ་ལས་རྗེས་སུ་ཆགས་པའི་ཁོང་ཁྲོ་བར་འགྱུར་བ་དང་། རྣམ་
པར་བྱང་བ་དང་རྗེས་སུ་མཐུན་པའི་ཆོས་འགའ་ཞིག་ནི་མཚན་མ་་་་་་
བཟུང་བ་ལས་མངོན་པར་ཡིད་ཆེས་པའམ་དད་པ་ལ་སོགས་པ་སྐྱེ
བར་འགྱུར་བའི་ཕྱིར་རོ། །རྒྱུ་དང་རང་གི་མཚན་ཉིད་ཡོད་པ་དང་
མེད་པ་ནི་གོ་རིམ་བཞིན་དུ་འབྲས་བུ་བསྐྱེད་པའི་ནུས་ལྡན་དུ་ཡོད་པ་
དང་རང་གི་རྒྱུ་ལས་མ་གྲུབ་པའི་ཕྱིར་རོ། །མ་འོངས་པ་རྫས་སུ་མེད་
པར་ཤེས་པ་ན་མ་འོངས་པའི་གནས་སྐབས་ཀྱི་བདག་ནི་ད་ལྟར་བའི་་
གནས་སྐབས་སུ་འཇུག་པར་བྱེད་པར་མངོན་པར་ཞེན་པ་སྤོང་ངོ་། །
·483·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ད་ལྟར་བྱུང་བ་ནི་རང་གི་ངོ་བོ་རྒྱུ་ལས་བྱུང་ཞིང་མ་འགག་པའི་
མཚན་ཉིད་དང་། རྒྱུས་འབྲས་བུ་ཕྱུང་ཟིན་པས་སྤྱད་པ་དང་། འབྲས་
བུའི་རང་གི་ངོ་བོ་མ་ཞིག་པས་མ་སྤྱད་པ་དང་། ད་ལྟར་བའི་ཆགས་
སོགས་དང་། དད་སོགས་ཀྱི་སེམས་ཀུན་ནས་( ༡༩༦བ) ཉོན་མོངས་
པ་དང་། རྣམ་པར་བྱང་བར་བྱེད་པའི་དངོས་པོ་ཉེ་བར་གནས་པ་
དང་༑ འདས་པ་དང་མ་འོངས་པ་རབ་ཏུ་བཞག་པའི་རྒྱུ་ནི་ད་ལྟར་
བའི་གནས་སྐབས་ཐོབ་ཟིན་པ་ནི་འདས་པ་དང༌། མ་ཐོབ་ཅིང་ཐོབ་
རུང་དུ་ཡོད་པ་མ་འོངས་པ་ཡིན་པའི་ཕྱིར་རོ། །བྱེད་པ་པོར་གནས་པ་
ནི་ད་ལྟར་གྱི་གནས་སྐབས་ཀྱི་མིག་དང་གཟུགས་ལ་སོགས་པས་ནི་་་་་་
རང་རང་གི་བྱ་བ་བྱེད་པའི་ནུས་པ་ཡོད་པའི་ཕྱིར་རོ། །ཐམས་ཅད་ཀྱི་
ཕྱོགས་གཅིག་ནི་འདས་པ་དང་མ་འོངས་པ་དང་འདུས་མ་བྱས་བོར་་་
བ་རྣམས་སོ། །ད་ལྟར་བ་རྒྱུ་ལས་རང་གི་ངོ་བོ་ཐོབ་པའི་སྐད་ཅིག་མ་
ཙམ་དུ་ཤེས་པ་ན་བདག་ད་ལྟར་བ་དེ་ཉིད་མ་འོངས་པའི་སྐྱེ་བར་་་་་་་
འཇུག་པར་བྱེད་པར་མངོན་པར་ཞེན་པ་སྤང་ངོ་། །དུས་གསུམ
འདི་ལ་ཕྱི་ནང་གི་གྲུབ་མཐའ་སྨྲ་བ་ཁ་ཅིག་ད་ལྟར་བ་བཞིན་དུ
འདས་པ་དང་མ་འོངས་པ་དག་ཀྱང་རྫས་སུ་ཡོད་དེ་གཞན་དུ་ན་
འདས་པ་དང་མ་འོངས་པ་ལ་བློ་མི་འཇུག་པར་ཐལ་བར་འགྱུར་བ་་་་
དང་འདས་པའི་ལས་ཀྱི་འབྲས་བུ་མི་འབྱིན་པར་ཐལ་བར་འགྱུར་་
བའི་ཕྱིར་རོ། །ཞེས་བྱ་བ་ལ་སོགས་པ་ལུང་དང་རིགས་པའི་སྒོ་ནས་
འདས་པ་དང་མ་འོངས་པ་རྫས་སུ་གྲུབ་པར་བྱེད་དོ། །འདི་ལ་སྨྲ་བར་
བྱ་སྟེ། ཕྱི་རོལ་པ་གང་དག་དངོས་པོ་རྣམས་རྟག་པར་འདོད་པ་དག་
•484·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གི་ལུགས་ལ་མི་རིགས་པ་མེད་ཀྱང་གང་དག་འདུས་བྱས་མི་རྟག་པར་་
འདོད་བཞིན་དུ་འདས་པ་དང་མ་འོངས་པ་རྫས་སུ་ཡོད་པར་སྨྲ་བ་ནི་
ཤིན་ཏུ་ཡང་མི་རིགས་ཏེ་དངོས་པོ་རྣམས་མི་རྟག་ཅེས་བྱ་བ་ནི་སྐྱེ་བ་་་་
དང་འཇིག་པས་རབ་ཏུ་ཕྱེ་བ་ཡིན་ལ། ལུགས་དེ་ལ་སྐྱེ་བ་དང་འཇིག་
པ་མི་རུང་བའི་ཕྱིར་འདི་ལྟར། མ་འོངས་པ་རྫས་སུ་ཡོད་པ་ཞིག་ཡིན་
ན་དེ་རྒྱུ་དང་རྐྱེན་ལས་སྐྱེས་པར་མི་རིགས་ཏེ་རྫས་སུ་ཡོད་པ་ལ་རྒྱུ་་་་་་
རྐྱེན་གྱི་བྱ་བ་མེད་པའི་ཕྱིར་རོ། །གལ་ཏེ་རྒྱུ་རྐྱེན་དག་གིས་མ་འོངས་
པའི་གནས་སྐབས་ནས་ད་ལྟ་བར་འདྲེན་པར་བྱེད་དོ་ཞེས་བྱ་བའི་་
དོན་འདི་ཅི། རྫས་གསར་དུ་སྒྲུབ་པའམ་དངོས་པོ་མངོན་པར་གསལ་
བར་བྱེད་པ་ཡིན། །དང་པོ་ལྟར་ན་མ་འོངས་པའི་རྫས་ད་ལྟར་གྱི་དུས་
སུ་( ༡༩༧ན)དྲངས་སོ་ཞེས་བྱ་བར་མི་རུང་སྟེ་རྒྱུ་དང་རྐྱེན་གྱིས་་་་་་
བསྐྱེད་པའི་དངོས་པོ་དེའི་རྫས་ནི་གསར་དུ་བྱུང་བ་ཡིན་གྱི་མ་འོངས་་
པའི་གནས་སྐབས་ན་མེད་པའི་ཕྱིར་རོ། །གཉིས་པ་ལྟར་ན་མངོན་པར་
གསལ་བ་དེ་ཉིད་རྫས་དང་གཅིག་གམ་འོན་ཏེ་ཐ་དད་པ་ཡིན། དང་
པོ་ལྟར་ན་མ་འོངས་པའི་གནས་སྐབས་ན་རྫས་བཞིན་དུ་མངོན་པར་་་་
གསལ་བ་ཡིན་པར་འགྱུར་བའམ་ཡང་ན་མངོན་པར་གསལ་བ་བཞིན་
རྫས་ཀྱང་རྒྱུ་རྐྱེན་གྱིས་གསར་དུ་སྒྲུབ་པར་འགྱུར་གྱི་མ་འོངས་པའི་་་་་་
གནས་སྐབས་ནས་འོངས་ཞེས་བྱ་བར་མི་རུང་ངོ་། །གཉིས་པ་ལྟར་ན་
རྒྱུ་རྐྱེན་གྱིས་མ་འོངས་པའི་རྫས་ད་ལྟར་བའི་ངོ་བོར་མངོན་པར
གསལ་བར་བྱ་བར་མི་འགྱུར་ཏེ་རྒྱུ་རྐྱེན་གྱིས་མངོན་པར་གསལ་བར་་་
བྱས་པ་དེ་ནི་རྫས་ལས་གཞན་ཡིན་པའི་ཕྱིར་དང་། གཞན་མངོན་པར་
·485·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསལ་བས་ནི་གཞན་མངོན་པར་གསལ་བར་བྱས་པར་མི་རུང་བ་་་
ཡིན་ཏེ་ཧ་ཅང་ཐལ་བར་འགྱུར་བའི་ཕྱིར་རོ། །ཅི་སྟེ་མངོན་པར་
གསལ་བ་ནི་རྫས་ལས་དེ་ཉིད་དང་གཞན་དུ་བརྗོད་དུ་མེད་དོ། །ཞེས་
བྱ་བར་ཡང་རུང་བ་མ་ཡིན་ཏེ་མངོན་པར་གསལ་བ་ལས་གཞན་པའི་་
རྫས་འདི་ཆོས་མ་མཐོང་བའི་ཕྱིར་རྫས་ཀྱི་ཆོས་རྣམས་ལ་ཡང་དེ་ཉིད་་
དང་གཞན་གྱི་རྣམ་པ་ལས་མི་འདའ་བའི་ཕྱིར་རོ།
།གཞན་ཡང་མ་
འོངས་པ་དང་ད་ལྟར་བ་དག་ལ་རང་གི་མཚན་ཉིད་ཐ་དད་པ་ཡོད་་
དམ་མེད། ཅི་སྟེ་རང་གི་མཚན་ཉིད་ཐ་དད་པ་མེད་ན་ནི་ད་ལྟར་བ
ཡང་མ་འོངས་པ་བཞིན་དུ་མ་སྐྱེད་པའམ་མ་འོངས་པ་རྣམས་ཀྱང་ད་་
ལྟར་བ་བཞིན་དུ་མངོན་པར་གསལ་བར་འགྱུར་རོ། །ཅི་སྟེ་ཐ་དད་པ་
ཡོད་ན་མ་འོངས་པའི་གནས་སྐབས་ཀྱི་རྫས་དང་རང་གི་མཚན་ཉིད་་་་
དག་གཅིག་ཡིན་ན་ནི་ད་ལྟར་བའི་གནས་སྐབས་ན་མ་འོངས་པའི་་་་་་
རྫས་མངོན་པར་གསལ་བཞིན་དུ་མ་འོངས་པའི་རང་གི་མཚན་ཉིད་་་་
ཀྱང་མངོན་པར་གསལ་བར་འགྱུར་ལ། དེ་ལྟར་ན་རྫས་གཅིག་ལ་དུས་
གཉིས་ཀྱི་རང་གི་མཚན་ཉིད་ཅིག་ཅར་དུ་མངོན་པར་གསལ་བར་་་་་་་
བྱས་པར་འགྱུར་ན་དེ་ཡང་རིགས་པ་མ་ཡིན་ནོ། །གལ་ཏེ་རྫས་དང་
རང་གི་མཚན་ཉིད་ཐ་དད་པ་ཡིན་ན་རང་གི་མཚན་ཉིད་ཅེས་བྱ་བར་
(༡༩༧བ)མི་རུང་སྟེ་བ་ལང་དང་རྟ་བཞིན་ནོ། །དེའི་ཕྱིར་མ་འོངས་
པ་རྫས་སུ་ཡོད་ན་དངོས་པོ་རྣམས་རྒྱུ་དང་རྐྱེན་ལས་གསར་དུ་སྐྱེའོ
ཞེས་བྱ་བ་འདི་རུང་བ་མ་ཡིན་ནོ། །འདས་པ་རྫས་སུ་ཡོད་ན་འཇིག་པ་
རུང་བ་མ་ཡིན་ཏེ། གལ་ཏེ་ད་ལྟར་གྱི་དངོས་པོའི་རྫས་མ་ཞིག་པར་
•486.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གནས་ན་དེའི་ཚེ་འདས་པ་རྫས་སུ་ཡོད་པ་ཞེས་བྱ་བ་འདི་རིགས་པར་
འགྱུར་གྱི་གལ་ཏེ་ད་ལྟ་བའི་རྫས་ཞིག་ནས་རྗེས་སུ་འགྲོ་བ་མེད་ན
དེའི་ཚེ་འདས་པ་ཞེས་བྱ་བའི་རྫས་གང་ནས་འབྱུང་བར་འགྱུར་ཏེ་་་་་་
འདས་པ་ནི་ད་ལྟར་བ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །ཅི་སྟེ་
ད་ལྟར་བའི་དངོས་པོ་འཇིག་པ་ཡིན་གྱི་རྫས་མ་ཡིན་ནོ་ཞེ་ན། རྫས་
དང་དངོས་པོ་གཅིག་ཡིན་ན་དངོས་པོ་བཞིན་དུ་རྫས་ཀྱང་འཇིག་་་་་་་
པའམ་ཡང་ན་རྫས་བཞིན་དུ་དངོས་པོ་ཡང་འཇིག་པར་མི་འགྱུར་རོ། །
ཅི་སྟེ་དེ་དག་ཐ་དད་པ་ཡིན་ན་ད་ལྟར་བ་རྣམས་ལ་རྫས་དང་དངོས་་་
པོའི་ངོ་བོ་ཐ་དད་པ་གཉིས་དམིགས་པར་རིགས་པ་དེ་ཡང་མ
དམིགས་པའི་ཕྱིར་རུང་བ་མ་ཡིན་ནོ། །ཅི་སྟེ་བྱ་བ་ཞིག་པ་ཡིན་གྱི་རྫས་
མ་ཡིན་ནོ་ཞེས་བྱའམ་ད་ལྟར་གྱི་རང་གི་མཚན་ཉིད་ཞིག་པ་ཡིན་གྱི་་་་
རྫས་མ་ཡིན་ནོ་ཞེས་བྱ་བ་ལ་ཡང་། བརྟག་པ་དང་ལན་སྔ་མ་ཁོ་ན་
ཡིན་ནོ། །དེའི་ཕྱིར་འདས་པ་རྫས་སུ་ཡོད་ན་འཇིག་པ་རུང་བ་མ་ཡིན་
ནོ༑།གཞན་ཡང་ཐོགས་བཅས་ཀྱི་དངོས་པོ་འདས་པ་དང་མ་འོངས་པ་
དག་ཡུལ་གོ་ས་གཞན་གནོན་པར་གནས་སམ་འོན་ཏེ་མི་གནས། དང་
པོ་ལྟར་ན་ད་ལྟར་གྱི་གངས་ཅན་གྱི་ཡུལ་དུ་འདས་པ་དང་མ་འོངས་་་་
པའི་གངས་ཅན་གནས་ན་ཡུལ་གོ་ས་གཅིག་ན་ཐོགས་བཅས་དུ་མ་
གནས་པར་འགལ་ལ། མི་གནས་ན་དེ་དག་གནས་པའི་ཡུལ་གཞན་
བསྟན་དགོས་ན་དེ་ཡང་ནུས་པ་མ་ཡིན་ནོ། །གཞན་ཡང་འདས་པ་
དང་མ་འོངས་པ་ཡུལ་ན་གནས་ན་ཐོག་མ་མེད་པ་ནས་བརྒྱུད་དེ
འོངས་པའི་ཐོགས་བཅས་ཀྱི་དངོས་པོ་གཅིག་གིས་ཀྱང་ནམ་མཁའི་་་་་
·487.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཁམས་མ་ལུས་པ་ཁྱབ་པས་གཟུགས་ཅན་གཞན་གོ་སྐབས་མི་རྙེད་
པར་འགྱུར་རོ། །ཅི་སྟེ་འདས་མ་འོངས་ཡུལ་ན་མི་གནས་ན་རི་ཁང་
( ༡༩༨ན)ཁྱིམ་ལ་སོགས་པ་ཐོགས་བཅས་ཀྱི་དངོས་པོ་འདི་རྣམས་་་
ཀྱི་རང་གི་མཚན་ཉིད་འདས་པ་དང་མ་འོངས་པའི་གནས་སྐབས་ན་
མེད་པའི་ཕྱིར་འདི་དག་གི་རྫས་འདས་པ་དང་མ་འོངས་པ་ན་ཡོད་་་་་་
པར་རིགས་པ་མ་ཡིན་ནོ། །གལ་ཏེ་དེ་དག་གི་ཐོགས་པ་དང་བཅས་
པའི་དངོས་པོ་དེ་ཉིད་འདས་པ་དང་མ་འོངས་པའི་གནས་སྐབས་ན་་་་
མེད་ཀྱང་རྫས་ཡོད་དོ་ཞེ་ན། དེ་དག་གི་རང་གི་ངོ་བོ་ཡུལ་དང་ཐ་གྲུ་
རྣམས་སུ་རྒྱས་པ་ལས་གཞན་པའི་དེ་དག་གི་རྫས་ཅུང་ཟད་མ་
དམིགས་པའི་ཕྱིར་དེ་ཡང་རུང་བ་མ་ཡིན་ནོ། །དེའི་ཕྱིར་འདས་པ་
དང་མ་འོངས་པ་རྫས་སུ་ཡོད་དོ་ཞེས་བྱ་བ་དེ་རུང་བ་མ་ཡིན་ནོ། །
འདས་པའི་ལས་ཀྱིས་འབྲས་བུ་འབྱིན་པའི་ཕྱིར་ཞེས་པ་ཡང་ཤེས་
བྱེད་དུ་རིགས་པ་མ་ཡིན་ཏེ་འདས་པའི་ལས་དེ་ཉིད་ལས་ད་ལྟར་གྱི་་་་
འབྲས་བུ་འབྱུང་བ་ནི་མ་ཡིན་གྱི་འོན་ཀྱང་གང་གི་ཚེ་ལས་དེ་ཉིད་་་་་་
རང་གི་མཚན་ཉིད་དུ་གྲུབ་པ་དེའི་ཚེ་སེམས་རྒྱུད་ལ་རང་གིས་བསྒོས་་
པའི་བག་ཆགས་ཀྱི་རྒྱུན་རྗེས་སུ་འབྲེལ་བ་དེ་ཉིད་འདས་པའི་ལས་ཀྱི་་
འབྲས་བུ་ཞེས་བརྗོད་པ་ཙམ་ཡིན་པའི་ཕྱིར་རོ། །དེ་ལ་དགོངས་ནས་
བཅོམ་ལྡན་འདས་ཀྱིས་འདས་པའི་ལས་ཡོད་དོ་ཞེས་གསུངས་པ་ཡིན་
ནོ༑༑ །འདས་པ་དང་མ་འོངས་པའི་བློ་འཇུག་པའི་ཕྱིར་རོ་ཞེས་བྱ་བ་
ཡང་སྒྲུབ་བྱེད་ཡང་དག་པ་མ་ཡིན་ཏེ་རྨི་ལམ་དང་གཟུགས་བརྙན་ལ་་
སོགས་པ་དངོས་པོར་མ་གྲུབ་པ་དག་ལ་ཡང་དེ་ལྟའི་བློ་འཇུག་པར་་་་་
488.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མཐོང་བའི་ཕྱིར་རོ། །གང་ཡང་མདོ་ལས་འདས་པའི་གཟུགས་ཡོད་དོ་
ད་ལྟར་བའི་གཟུགས་ཡོད་དོ་མ་འོངས་པའི་གཟུགས་ཡོད་དོ་ཞེས་བྱ་་་
བ་ལ་སོགས་པ་གསུངས་པ་གང་ཡིན་པ་དེ་དག་ཀྱང་། འབྲས་བུ་ལ་
དགོངས་ནས་འདས་པ་ཡོད་དོ་ཞེས་གསུངས་ལ། རང་གི་མཚན་ཉིད་
ལ་དགོངས་ནས་ད་ལྟར་བ་ཡོད་དོ་ཞེས་གསུངས་ཤིང༌། རྒྱུ་ཙམ་ཡོད་
པ་ལ་དགོངས་ནས་མ་འོངས་པ་ཡོད་པར་གསུངས་པ་ཡིན་ཏེ། གཞན་
དུ་ཇི་སྐད་བཤད་པའི་རིགས་པས་གནོད་པའི་ཕྱིར་དང༌། རིགས་པས་
གནོད་པ་ཡང་ཐམས་ཅད་མཁྱེན་པས་མི་གསུངས་པའི་ཕྱིར་རོ། །དེ་
ལྟར་ན་འདས་པ་དང་མ་འོངས་པ་ནི་བཏགས་པ་ཙམ་དུ་ཡོད་ལ་ད་་་་་
ལྟར་( ༡༩༨ བ) བ་ནི་རྫས་སུ་ཡོད་པ་ཡིན་ནོ་ཞེས་བྱ་བར་ཁོང་དུ་་་་་
ཆུད་པར་བྱའོ། །གཉིས་པ་དུས་གསུམ་དང་མྱང་འདས་བརྗོད་བྱ་ཡིན་
མིན་གྱི་ཁྱད་པར་ནི། ཅིའི་ཕྱིར་བཅོམ་ལྡན་འདས་ཀྱིས་འདས་པ་
སོགས་གསུམ་ཉིད་གཏམ་གྱི་གཞིར་བཞག་གི་མྱ་ངན་ལས་འདས་པ་་་་
ནི་མ་ཡིན་ཞེ་ན་འདས་པ་ལ་སོགས་པ་དུས་གསུམ་གྱིས་བསྡུས་པའི་
ཆོས་རྣམས་ནི་གཏམ་གྱིས་བརྗོད་པར་བྱ་བའི་གཞི་ཡིན་ཏེ་དེ་དག་ནི་་
རྣམ་པར་རྟོག་པའི་ཡུལ་དུ་འགྱུར་བའི་ཕྱིར་དང་བརྗོད་པ་རྣམས་་
ཀྱང་རྣམ་པར་རྟོག་པའི་རྗེས་སུ་འབྲང་བའི་ཕྱིར་རོ།
།མྱ་ངན་ལས་
འདས་པ་ནི་གཏམ་གྱི་བརྗོད་པར་བྱ་བ་མ་ཡིན་ཏེ་དེ་ནི་རྣལ་འབྱོར་་་་
པ་སོ་སོ་རང་གིས་རིག་པར་བྱ་བ་ཁོ་ན་ཡིན་གྱི་རང་གིས་མྱོང་བ་ལྟར་་
ཚིག་གི་ལམ་ནས་གཞན་ལ་བརྗོད་དུ་མེད་པའི་ཕྱིར་ཏེ་དེ་ནི་རྣལ་་་་་་་་
འབྱོར་པས་མཉམ་བཞག་ཏུ་འཇིག་རྟེན་ལས་འདས་པའི་ཡེ་ཤེས་ཀྱིས་
•489.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཉམས་སུ་མྱོང་བ་ལྟར་རྗེས་ཐོབ་ཏུ་ངག་ཀུན་ནས་སློང་བའི་རྟོག་པ་ལ་
རྣམ་པ་མི་འཆར་བའི་ཕྱིར་རོ། །དེའི་རྒྱུ་མཚན་ཡང་མྱ་ངན་ལས་
འདས་པ་ནི་སྤྲོས་པ་ཐམས་ཅད་ཉེ་བར་ཞི་བ་ཡིན་ལ་རྣམ་པར་རྟོག་་་་་
པ་རྣམས་ནི་སྤྲོས་པ་དང་བཅས་པའི་རྣམ་པར་སྐྱེ་བའི་ཕྱིར་རོ། །
དངོས་པོ་རང་མཚན་པ་རྣམས་ཀྱང་རྟོག་པ་ལ་མི་སྣང་བ་ཡིན་ནམ་
ཅིའི་ཕྱིར་མྱ་ངན་ལས་འདས་པ་ཁོ་ན་བརྗོད་དུ་མེད་པ་ཡིན་ཞེ་ན། དེ་
དག་ནི་རྣམ་པར་རྟོག་པ་ལ་དངོས་སུ་མི་སྣང་ཡང་མངོན་སུམ་གྱིས་ཇི་
ལྟར་ཉམས་སུ་མྱོང་བ་ལྟར་མྱོང་བའི་རྗེས་སུ་འབྲང་བའི་རྟོག་པ་ལ་་་་་
རྣམ་པ་འཆར་བའི་ཕྱིར་སྒྲས་བརྗོད་པར་ནུས་པ་ཡིན་ནོ། །གཞན་ཡང་
མྱ་ངན་ལས་འདས་པ་ནི་བྱུང་བ་འདས་པ་དང་འབྱུང་བ་མ་འོངས་པ་
དང་ད་ལྟར་གྱི་ཐ་སྙད་མཐོང་བ་དང་ཐོས་པ་དང་བྱེ་བྲག་ཕྱེད་པ་ལ་་་
སོགས་པའི་གནས་མ་ཡིན་པའི་ཕྱིར་རོ། །འདིར་མྱ་ངན་ལས་འདས་པ་
ནི་རང་བཞིན་གྱི་མྱ་ངན་ལས་འདས་པ་དེ་བཞིན་ཉིད་ཡིན་གྱི་ཕུང་པོ་
དང་བཅས་པའམ་ཕུང་པོ་མེད་པའི་མྱ་ངན་ལས་འདས་པ་ནི་མ་ཡིན་་
ནོ༑ །གཉིས་པ་དགེ་སོགས་ཆོས་གསུམ་ལ་དངོས་པོ་དང་དེར་བསྟན་
པས་དགེ་སོགས་བཞག་པའི་ཚུལ་དང་གཉིས་ལས། རེ་ཞིག་དོན་
( ༡༩༩ན)གསུམ་གྱིས་བསྟན་པ་ནི། དེ་ལ་ངོ་བོ་ཉིད་དང་འབྲེལ་བ་
དང་སློང་བ་གསུམ་ནི་དངོས་པོའི་དབྱེ་བ་ཡིན་ཏེ་དགེ་བ་མཚན་ཉིད་་
པ་ཀུན་འདི་ཙམ་དུ་ཟད་པའི་ཕྱིར་རོ། །ལྷག་མ་རྣམས་ནི་གདུལ་བྱའི་
ཤེས་རབ་བསྐྱེད་པའི་ཕྱིར་དངོས་བཏགས་ཐུན་མོང་གི་རྣམ་པའི་རབ་
ཏུ་དབྱེ་བ་ཙམ་དུ་ཟད་དོ། །ཁམས་བཅུ་ནི་རྣམ་པར་ཤེས་པའི་ཁམས་
490.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བདུན་དང་གཟུགས་སྒྲ་ཆོས་ཀྱི་ཁམས་རྣམས་སོ། །སྐྱེ་མཆེད་བཞི་ནི
ཡིད་དང་ཆོས་དང་གཟུགས་སྒྲའི་སྐྱེ་མཆེད་དོ། །དེ་རྣམས་ལ་ནི་དགེ་
བ་དང་མི་དགེ་བ་དང་ལུང་དུ་མ་བསྟན་པ་གསུམ་གསུམ་སྲིད་པས་མི་
དགེ་བ་དང་ལུང་མ་བསྟན་བོར་བ་རྣམས་སོ། །འབྲས་བུ་འདོད་པ་
སྟེར་བྱེད་ཀྱི་དགེ་བ་ཆོས་ཙམ་དུ་ཤེས་པ་ན་བདག་ཆོས་དགེ་བ་དང་་་་་
ལྡན་པར་མངོན་པར་ཞེན་པ་སྤང་ངོ་། །
གཉིས་པ་མཚན་ཉིད་རྒྱས་པར་བཤད་པ་ནི། དད་པ་ནི་ས་རྣམ་
པར་མི་འཚེ་བའི་བར་གྱི་སེམས་ལས་བྱུང་བའི་ཆོས་བཅུ་གཅིག་སྔར་་་
བཤད་པའི་མཚན་ཉིད་ཅན་དེ་དག་ནི་ངོ་བོ་ཉིད་ཀྱིས་དགེ་བ་ཡིན་ཏོ་
སྨན་བཟང་པོ་ལྟར་རང་བཞིན་གྱིས་རྣམ་པར་བྱང་བའི་ངོ་བོ་ཉིད་དུ་་
སྐྱེས་པའི་ཕྱིར་རོ། །དེ་དག་དང་མཚུངས་པར་ལྡན་པའི་སེམས་དང་
སེམས་ལས་བྱུང་བའི་ཆོས་རྣམས་ནི་འབྲེལ་བའི་དགེ་བ་ཡིན་ཏེ་སྨན
བཟང་པོ་དང་སྦྱར་བའི་བཏུང་བ་ལྟར་གྲོགས་སྟོབས་ཀྱིས་རྣམ་པར་་་་་
དཀར་བའི་རང་བཞིན་དུ་སྐྱེས་པའི་ཕྱིར་རོ། །ངོ་བོ་ཉིད་དང་འབྲེལ་
བའི་དགེ་བ་དེ་ཉིད་ཀྱིས་བསྒོས་པའི་བག་ཆགས་གང་ཡིན་པ་དེ་ནི་་་
རྗེས་སུ་འབྲེལ་བའི་དགེ་བ་ཞེས་བྱ་སྟེ་སྨན་གྱི་ས་བོན་ལྟར་རྣམ་པར་་་་
དཀར་བའི་ཆོས་ནུས་པའི་ངོ་བོར་ལྡན་པའི་ཕྱིར་རོ། །འདི་ནི་དགེ་
བར་བཏགས་པ་ཙམ་ཡིན་གྱི་མཚན་ཉིད་པ་མ་ཡིན་ཏེ་རྒྱུ་མཚན་སྔར་་
ཀུན་གཞིའི་ས་བོན་གཏན་ལ་འབེབས་པའི་ཐད་དུ་བཤད་ཟིན་ཏོ། །
དད་སོགས་མཚུངས་ལྡན་དང་བཅས་པ་དེས་ཀུན་ནས་སློང་བའི་ལུས་
༧ཏེ།
• 491·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ངག་གི་ལས་རྣམ་པར་རིག་བྱེད་དང་རིག་བྱེད་མ་ཡིན་པ་རྣམས་་
ནི་ཀུན་ནས་སློང་བའི་དགེ་བ་ཡིན་ཏེ་སྨན་གྱི་ཤིང་ལྗོན་པའི་མེ་ཏོག་་་་
དང་འབྲས་བུ་ལྟར་ཀུན་སློང་གི་སྟོབས་ལས་རྣམ་པར་དཀར་བའི་་་་་་་་
( ༡༩༩བ) ངོ་བོ་ཉིད་དུ་སྐྱེས་པའི་ཕྱིར་རོ། །དེ་བཞིན་ཉིད་ནི་དོན་
དམ་པའི་དགེ་བ་ཡིན་ཏེ་འཕགས་པ་ཕྱིན་ཅི་མ་ལོག་པའི་ཡེ་ཤེས་སྤྱན་
ལྡན་རྣམས་ཀྱིས་འདི་ཁ་ན་མ་ཐོ་བ་མེད་པ་དང་རྣམ་པར་དཀར་བའི་
ངོ་བོ་ཉིད་དུ་གཟིགས་པའི་ཕྱིར་རོ། །འདི་ཡང་ནད་མེད་པ་ལ་བདེ་
བར་ཐ་སྙད་འདོགས་པ་ལྟར་མི་དགེ་བ་མེད་པ་ཙམ་ལ་དགེ་བ་ཞེས་་་་
ཐ་སྙད་དུ་བྱས་པ་ཡིན་གྱི་འདིས་འབྲས་བུ་འདོད་པ་འབྱིན་པར་བྱེད་་
པའི་ཕྱིར་ནི་མ་ཡིན་ཏེ་འདི་ནི་ཀུན་ལ་ཁྱད་པར་མེད་པར་ཡོད་པའི་་་་་
ཕྱིར་དང་ནམ་ཡང་མེད་པ་མ་ཡིན་པའི་ཕྱིར་འགྲོ་བ་ཀུན་རྟག་ཏུ་བདེ་
བ་ལ་ལོངས་སྤྱོད་པར་ཐལ་བར་འགྱུར་བའི་ཕྱིར་རོ། །དེའི་ཕྱིར་གང་
དག་དེ་བཞིན་ཉིད་བྱང་ཆུབ་ཀྱི་རྒྱུར་བསྔོ་བར་བྱ་བའི་དགེ་བ་ཡིན་ནོ་
ཞེས་སྨྲ་བ་དེ་དག་ནི་རིགས་པ་དང་མི་རིགས་པའི་དཔྱོད་པ་མེད་པར་
བབ་ཆོལ་དུ་སྨྲ་བ་ཡིན་ཏེ་ལུང་རིགས་དང་འགལ་བའི་དོན་ཁས་ལེན་་
པའི་ཕྱིར་རོ། །དེ་ནི་སྡོམ་པ་གསུམ་གྱི་རབ་ཏུ་དབྱེ་བ་ལས་རྒྱས་པར་
བཀག་ཟིན་པའི་ཕྱིར་ཡང་འདིར་མི་སྤྲོ་སྟེ་ཤི་ཟིན་པ་ལ་སླར་ཡང
མཚོན་སྣུན་པས་ཅི་ཞིག་བྱ། དེ་བས་ན་དེ་བཞིན་ཉིད་ནི་དད་པ་ལ་
སོགས་པ་དང་ཁ་ན་མ་ཐོ་བ་མེད་པར་མཚུངས་པའི་ཕྱིར་དགེ་བ་ཞེས་
ཉེ་བར་བཏགས་པ་ཡིན་གྱི་དངོས་སུ་ནི་མ་ཡིན་ཏེ་མྱ་ངན་ལས་འདས་
པ་ནི་དགེ་བ་ལ་སོགས་པ་ཐ་སྙད་ཐམས་ཅད་ཀྱི་ཡུལ་ལས་འདས་པ་་་་་
•492.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་ནོ་ཞེས་སྔར་བཤད་ཟིན་ཏོ། །སྐྱབས་ཐོབ་པའི་དགེ་བ་ནི་དད་
སོགས་དགེ་བའི་ཆོས་འདི་དག་སྔོན་གྱི་སྐྱེ་བ་ལ་ལྷག་པར་གོམས་པར་་
་པ་ལ་བརྟེན་ནས་ཚེ་འདིར་དགེ་བ་དེའི་ངོ་བོ་སྟེ་དེ་དང་རྗེས་སུ་
མཐུན་པའི་རྣམ་པར་སྨིན་པ་དགེ་བ་བསྒྲུབ་པའི་རྟེན་དུ་རུང་བའི་་་་་་
ལུས་མངོན་པར་གྲུབ་ལ་དེའི་སྟོབས་ཀྱིས་དད་སོགས་དེ་དག་ཉིད་ལ་་་
རང་བཞིན་ནམ་རང་གི་ངང་གིས་བྱེད་པར་འདོད་པ་ཀུན་ཏུ་གནས་་་
པ་ཡིན་གྱི་སྐྱེས་བུ་དམ་པ་བསྟེན་པ་ལ་སོགས་པ་སོ་སོར་བརྟགས་པའི་
སྟོབས་ཀྱིས་མ་ཡིན་པའོ། །རྣམ་སྨིན་གྱི་ལུས་དེ་བཟུང་བའི་སྟོབས་ཀྱིས་
འབྱུང་བ་ཡིན་གྱི་འབད་རྩོལ་གྱིས་བསྒྲུབས་པ་མ་ཡིན་པའི་དོན་ཏོ། །
སྦྱོར་བ་ལས་བྱུང་བ་ནི་སྐྱེས་བུ་དམ་པ་དགེ་བའི་བཤེས་གཉེན་ལ
( ༢༠༠ན) བསྟེན་པ་དང་དམ་པའི་ཆོས་གསུང་རབ་དགོངས་འགྲེལ་
དང་བཅས་པ་ཉན་པ་དང་ཤེས་བྱའི་གནས་ལུགས་མི་རྟག་པ་ལ
སོགས་པ་ལ་ཚུལ་བཞིན་ཡིད་ལ་བྱེད་པ་དང་ཆོས་མྱ་ངན་ལས་འདས་་
པའི་རྗེས་སུ་མཐུན་པའི་ཆོས་སྒྲུབ་པ་བསྒོམས་པས་བྱུང་ངམ་བསླབ་་་་
པ་གསུམ་ལ་བརྟེན་ནས་དད་པ་ལ་སོགས་པ་བསྒོམ་པ་ཡང་ཡང
བསྐྱེད་པའོ། །མདུན་དུ་བྱས་པའི་དགེ་བ་ནི་དེ་བཞིན་གཤེགས་པ་སྤྲུལ་
བའི་སྐུའམ་མཆོད་རྟེན་བརྒྱད་སོགས་སམ་གཟུགས་སུ་བྱས་པ་ལུགས་་
མའམ་ལྡེར་སྐུ་ལ་སོགས་པའམ་རས་ལ་སོགས་པ་ལ་སྐུ་གཟུགས་རི་
མོར་བྲིས་པའམ་ཆོས་ཀྱི་གསུང་རབ་དང་ཆོས་ཀྱི་གཞི་གླེགས་བམ་་་་་་་་
སོགས་མདུན་དུ་བྱས་ནས་མེ་ཏོག་ལ་སོགས་པ་མཆོད་པའི་ལས་བྱེད་་་
པའོ༑།ཕན་འདོགས་པའི་དགེ་བ་ནི་གང་ཡང་རུང་བའི་དངོས་པོ་བཞི་
•493·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པོ་སྦྱིན་པ་དང་སྙན་པར་སྨྲ་བ་དང་དོན་སྤྱོད་པ་དང་དོན་མཐུན་པ
རྣམས་ཀྱིས་སེམས་ཅན་ལ་ཕན་འདོགས་པའོ། །དེ་ལ་སྦྱིན་པ་ནི་ཟས་
འདོད་པ་རྣམས་ལ་ཟས་དང་སྐོམ་འདོད་པ་རྣམས་སྐོམ་སྟེར་བ་ལ་་
སོགས་པ་ཟང་ཟིང་གི་དངོས་པོ་སྦྱིན་པའོ། །སྙན་པར་སྨྲ་བ་ནི་ཕ་རོལ་
ཏུ་ཕྱིན་པ་དྲུག་གི་གཏམ་བརྗོད་པའོ། །དོན་སྤྱོད་པ་ནི་ཕ་རོལ་ཏུ་ཕྱིན་
པ་དྲུག་གམ་དེ་དང་རྗེས་སུ་མཐུན་པའི་ཆོས་ཉམས་སུ་ལེན་དུ་འཇུག་་
པའོ༑ །དོན་མཐུན་པ་ནི་རང་ཉིད་ཉམས་སུ་ལེན་པའོ། །དང་པོས་ནི་
འཁོར་དུ་སྡུད་པར་བྱེད་དོ། །གཉིས་པས་ནི་འདོམས་པར་བྱེད་དོ། །
གསུམ་པས་ནི་གདམས་པའི་དོན་རྗེས་སུ་སྒྲུབ་པ་ལ་འཇུག་པར་བྱེད་་་
དོ༑ །བཞི་པས་ནི་འདོམས་པ་པོ་ལ་ཡིད་ཆེས་པར་བྱེད་དོ། །ཇི་སྐད་དུ།
སྦྱིན་མཚུངས་དེ་སྟོན་ལེན་འཇུག་དང༌། །སྙན་པར་སྨྲ་དང་དོན་སྤྱོད་
དང་༑ །བདག་ཉིད་རྗེས་སུ་འཇུག་རྣམས་ནི། །དོན་མཐུན་ཉིད་དུ་
འདོད་པ་ཡིན། །ཞེས་གསུངས་པ་ལྟར་རོ། །འབྲས་བུ་འདོད་པ་ཡོངས་
སུ་འཛིན་པའི་དགེ་བ་ནི་སྦྱིན་པའམ་ཚུལ་ཁྲིམས་ལས་བྱུང་བཞིའི་་་་་་་་་་
བསོད་ནམས་བྱ་བའི་དངོས་པོ་མཐོ་རིས་ལྷ་དང་མིའི་སྐྱེ་བ་འཕེན་
པའི་སྒོ་ནས་ཡོངས་འཛིན་པ་(༢༠༠བ) དང་ལོངས་སྤྱོད་དང་ལྡན་་་་
པའི་ཕྱུག་པོ་དང་རྒྱལ་རིགས་དང་བྲམ་ཟེའི་རིགས་ལ་སོགས་པ
རིགས་མཐོན་པོར་སྐྱེ་བ་ཡོངས་སུ་རྫོགས་པར་བྱེད་པས་འཛིན་པ་་་་་་་་
དང་རྣམ་པར་བྱང་བ་མྱ་ངན་ལས་འདས་པ་དང་རྗེས་སུ་མཐུན་པ་་་་
ཡོངས་སུ་འཛིན་པར་བྱེད་པའོ། །མདོར་ན་མངོན་པར་མཐོ་བ་དང་
ངེས་པར་ལེགས་པའི་འབྲས་བུ་འཛིན་པ་ཞེས་བྱ་བའི་དོན་ཏོ། །སྤང་
•494·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བྱའི་གཉེན་པོ་བྱེད་པའི་དགེ་བ་ནི་རྣམ་པར་སུན་འབྱིན་པ་ལ་སོགས་་
པ་སྟེ། དེ་ལ་རྣམ་པར་སུན་འབྱིན་པའི་གཉེན་པོ་ནི་ཟག་པ་དང་
བཅས་པའི་འདུས་བྱས་རྣམས་ལ་ཉེས་དམིགས་སུ་ལྟ་བ་སྟེ་དེས་ནད་་་
དང་འབྲས་ལ་སོགས་པའི་རྣམ་པས་ཉེ་བར་ལེན་པའི་ཕུང་པོ་རྣམས་་་
སུན་འབྱིན་པའི་ཕྱིར་རོ། །སྤོང་བའི་གཉེན་པོ་ནི་སྦྱོང་བ་དང་བར་
ཆད་མེད་པའི་ལམ་སྟེ་དེ་དག་གིས་ཉོན་མོངས་པ་སྤོང་བའི་ཕྱིར་རོ། །
གཞིའི་གཉེན་པོ་ནི་རྣམ་པར་གྲོལ་བའི་ལམ་སྟེ་དེས་ནི་སྤངས་པའི་་་
ཐོབ་པ་ཀུན་ཏུ་འཛིན་པའི་ཕྱིར་རོ། །ཐག་བསྲིང་བའི་གཉེན་པོ་ནི་
ཁྱད་པར་གྱི་ལམ་སྟེ་དེས་སྔར་སྤངས་པའི་ཉོན་མོངས་པ་རྣམས་ཐག་་་
བསྲིང་བའི་ཕྱིར་རོ། །རྣམ་པར་གནོན་པའི་གཉེན་པོ་ནི་འཇིག་རྟེན་
པའི་ལམ་སྟེ་དེས་སྤང་བྱའི་ཉོན་མོངས་པ་རྣམས་མཐུ་ཉམས་པ་ཙམ་་་
བྱེད་ཀྱི་ས་བོན་དྲུངས་འབྱིན་པར་མི་ནུས་པའི་ཕྱིར་རོ། །བྲལ་བའི་
གཉེན་པོ་ནི་འཇིག་རྟེན་ལས་འདས་པའི་ལམ་སྟེ་དེས་སྤང་བྱའི་ས་་་་་་
བོན་དྲུངས་འབྱིན་པའི་ཕྱིར་རོ། །ཉོན་མོངས་པའི་སྒྲིབ་པའི་གཉེན་པོ་
ནི་གང་ཟག་གི་བདག་མེད་རྟོགས་པའི་ལམ་སྟེ་དེས་ཉོན་མོངས་པའི་་་
སྒྲིབ་པ་ཐམས་ཅད་ཀྱི་རྩ་བ་ཉོན་མོངས་པ་ཅན་གྱི་མ་རིག་པ་སྤོང་་་་་
བར་ནུས་པའི་ཕྱིར་རོ། །ཤེས་བྱའི་སྒྲིབ་པའི་གཉེན་པོ་ནི་ཆོས་ཀྱི་
བདག་མེད་པ་རྟོགས་པའི་ལམ་སྟེ་དེས་ནི་ཤེས་བྱའི་སྒྲིབ་པའི་རྩ་བ་་་་་
གཟུང་བ་དང་འཛིན་པར་མངོན་པར་ཞེན་པ་སྤོང་བའི་ཕྱིར་རོ། །སྤང་
བྱ་ཉེ་བར་ཞི་བའི་དགེ་བ་ནི་འདོད་ཆགས་ལ་སོགས་པའི་ཉོན་མོངས་་
པ་མཐའ་དག་སྤོང་བ་སྟེ། དེ་ཡང་ཉོན་མོངས་པའི་གནས་ཀྱི་ཚོར་བ་
•495•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མ་ལུས་པ་བཀག་པ་དང་ཉོན་མོངས་པའི་རང་གི་ངོ་བོ་བཀག་པ
གཉིས་ལས། དང་པོ་ནི་འདུ་ཤེས་དང་ཚོར་བ་འགོག་པའི་སྙོམས་
འཇུག་གོ །གཉིས་པ་( ༢༠ ༡ན) ལ་ཐེག་པ་དམན་པ་དང་ཐེག་པ་
ཆེན་པོའི་མྱ་ངན་ལས་འདས་པ་གཉིས་ལས། དང་པོ་ལ་ཡང་སྡུག་
བསྔལ་གྱི་ཕུང་པོ་ཉེ་བར་མ་ཞི་བ་དང་ཞི་བའི་བྱེ་བྲག་གིས་གཉིས་་་་་་་་
ཡིན་ལ། དང་པོ་ནི་ཕུང་པོ་ལྷག་མ་དང་བཅས་པའི་མྱ་ངན་ལས་
འདས་པ་སྟེ་དེ་ནི་ཉོན་མོངས་པ་མ་ལུས་པར་སྤངས་པའི་ཕྱིར་ཤིང་ཏ་
ལའི་མགོ་བོ་བཅད་པ་ལྟར་ཡང་སྲིད་པའི་སྡུག་བསྔལ་གྱི་ལོ་འདབ་
རྒྱས་པར་མི་འགྱུར་བས་མྱ་ངན་ལས་འདས་པ་ཞེས་བྱ་བ་སྔོན་གྱི་ལས་
དང་ཉོན་མོངས་པས་འཕངས་པའི་སྡུག་བསྔལ་གྱི་མེ་རབ་ཏུ་མ་ཞི་་་
བས་ཕུང་པོའི་ལྷག་མ་དང་བཅས་པ་ཞེས་བྱའོ། །གཉིས་པ་ནི་ཕུང་པོ་
ལྷག་མ་མེད་པའི་མྱ་ངན་ལས་འདས་པའི་དབྱིངས་ཏེ་དེ་ནི་བུད་ཤིང་་
ཟད་པའི་མེ་བཞིན་དུ་ཟག་པ་དང་བཅས་པའི་ཕུང་པོ་མ་ལུས་པ་་་་་་་་
འགགས་ཏེ་འདུས་བྱས་ཀྱི་འཇུག་པ་ཉེ་བར་ཞི་བའི་ཕྱིར་ཕུང་པོའི་་་་་
ལྷག་མ་མ་ལུས་པ་ཞེས་བྱའོ། །དེ་དག་གི་རང་བཞིན་ལ་བྱེ་བྲག་ཏུ་
བ་དག་ནི་རྟག་པའི་རྫས་སུ་གྲུབ་པར་འདོད་དོ། །མདོ་སྡེ་པ་དག་ནི་
སྤང་བྱ་ཟད་པའི་མེད་དགག་ཏུ་འདོད་དོ། །རྣལ་འབྱོར་སྤྱོད་པའི་
གཞུང་འདིར་ནི་དེ་བཞིན་ཉིད་རྣམ་པར་དག་པའི་རང་བཞིན་དུ་་
འདོད་དོ། །དང་པོ་ནི་ཉོན་མོངས་པའི་ཀུན་འབྱུང་སྤངས་པས་རབ་ཏུ་
ཕྱེ་བ་ཡིན་ནོ། །གཉིས་པ་ནི་ཟག་བཅས་ཀྱི་ཕུང་པོ་མ་ལུས་པ་འགས་
པས་རབ་ཏུ་ཕྱེ་བ་ཡིན་ནོ། །གཉིས་པ་ཐེག་པ་ཆེན་པོའི་མྱ་ངན་ལས་
•496•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདས་པ་ནི་སྲིད་པ་དང་ཞི་བའི་མཐའ་གཉིས་ལ་མི་གནས་པའི་མྱ་་་་་་
ངན་ལས་འདས་པ་སྟེ་དེ་ཡང་གང་ཞེ་ན་དེ་བཞིན་གཤེགས་པ་རྣམས་
ཀྱི་ཆོས་ཀྱི་སྐུ་ཞེས་བརྗོད་པ་གང་ཡིན་པའོ། །འདི་ནི་བདག་མེད་པ་
རྣམ་གཉིས་རྟོགས་པའི་ཤེས་རབ་ཀྱིས་ཆགས་པའི་མཐའ་མ་ལུས་པ་་་་
བཅད་པའི་ཕྱིར་བྱིས་པའི་སྐྱེ་བོ་ལྟར་འཁོར་བའི་མཐའ་ལ་གནས་པ་་་
ཡང་མ་ཡིན་ལ་སྙིང་རྗེའི་སྟོབས་ཀྱིས་གཟུགས་སྐུ་རྣམ་པ་གཉིས་གྲུབ་་་
ནས་འཁོར་བ་ཇི་སྲིད་བར་སེམས་ཅན་གྱི་དོན་བསྒྲུབ་པའི་ཕྱིར་ཉན་་་
ཐོས་དང་རང་སངས་རྒྱས་ལྟར་ཞིང་མྱ་ངན་ལས་འདས་པའི་མཐའ་་་་
ལ་ཕྱོགས་གཅིག་ཏུ་བརྟེན་( ༢༠༡བ)པ་ཡང་མ་ཡིན་པས་དེའི་ཕྱིར་་
མི་གནས་པའི་མྱ་ངན་ལས་འདས་པ་ཞེས་བྱའོ། །རྒྱུ་མཐུན་པའི་དགེ་
བ་ནི་ཉེ་བར་ཞི་བ་མྱ་ངན་ལས་འདས་པ་དེ་ཐོབ་པའི་གང་ཟག་གིས་
ཉེར་ཞི་དེའི་དབང་གིས་བྱུང་བའི་ཡོན་ཏན་ཁྱད་པར་ཅན་མངོན་
པར་ཤེས་པ་ལྔ་དང་སྨོན་གནས་ཤེས་པ་ལ་སོགས་པ་དང་སྟོབས་དང་་
མི་འཇིགས་པ་ལ་སོགས་འཇིག་རྟེན་པ་རྣམས་དང་འཇིག་རྟེན་ལས
འདས་པ་མེ་ལོང་ལྟ་བུའི་ཡེ་ཤེས་ལ་སོགས་པ་དང་ཉན་ཐོས་དང་རང་
སངས་རྒྱས་ལ་སོགས་པ་དང་ཐུན་མོང་བ་མངོན་པར་ཤེས་པ་དང
ཟད་པར་ཟིལ་གནོན་ལ་སོགས་པ་རྣམས་དང་དེ་དག་དང་ཐུན་མོང་་་
ཡིན་པ་སྟོབས་ལ་སོགས་པ་རྣམས་ཏེ་དེ་དག་ནི་རྒྱུ་བསམ་གཏན་གྱི་་་་་
དགེ་བས་བསྒྲུབས་ཤིང་རང་གི་ངོ་བོ་ཡང་དག་པའི་རང་བཞིན་ཅན་་་
ཡིན་པས་དེའི་ཕྱིར་རྒྱུ་མཐུན་པའི་དགེ་བ་ཞེས་བྱའོ། །
མི་དགེ་བ་ལ་དོན་གསུམ་གྱིས་བཤད་པ་དང༌། སོ་སོའི་མཚན་ཉིད་
•497.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྒྱས་པར་བཤད་པ་གཉིས་ལས། དང་པོ་ནི་ངོ་བོ་ཉིད་ལ་སོགས་པ་སྟེ་
དེ་ལ་ཡང་ངོ་བོ་ཉིད་དང་འབྲེལ་བ་དང་སློང་བ་རྣམས་ནི་དངོས་པོའི་
དབྱེ་བའོ། །ལྷག་མ་རྣམས་ནི་རྣམ་པའི་དབྱེ་བའོ། །ཁམས་བཅུ་དང་སྐྱེ་
མཆེད་བཞི་ནི་དགེ་བ་ལྟར་རོ། །དེ་དག་གི་ཕྱོགས་གཅིག་ནི་དགེ་བ་
དང་ལུང་མ་བསྟན་བོར་པའོ། །ཆོས་མ་ཡིན་པ་རྣམ་སྨིན་མི་འདོད་པ་
འབྱིན་བྱེད་ཆོས་ཙམ་དུ་ཤེས་པ་ན་བདག་ཆོས་མ་ཡིན་པ་འབྲས་བུ་མི་
འདོད་པ་འབྱིན་པ་དང་ལྡན་པར་མངོན་པར་ཞེན་པ་སྤང་ངོ་། །སོ་
སོའི་མཚན་ཉིད་བཤད་པ་ནི། ཉོན་མོངས་པ་ཅན་གྱི་ཡིད་དང་
མཚུངས་པར་ལྡན་པའི་མ་རིག་པ་ལ་སོགས་པ་བཞི་དང་ཡིད་ཀྱི་རྣམ་་
པར་ཤེས་པ་དང་མཚུངས་པར་ལྡན་པའི་འཇིག་ཚོགས་ལ་ལྟ་བ་ལྷན་་་
ཅིག་སྐྱེས་པ་དང་དེའི་རྗེས་སུ་འབྲང་བའི་མཐར་འཛིན་པར་ལྟ་བ་་་་
དང་གཟུགས་དང་གཟུགས་མེད་པ་ན་སྤྱོད་པའི་ཉོན་མོངས་པ་རྣམས་
མ་གཏོགས་པ་དེ་ལས་གཞན་པའི་འདོད་པ་ན་སྤྱོད་པའི་ཉོན་མོངས་་་
པ་དང་ཉེ་བའི་ཉོན་མོངས་པ་ལུས་ངག་གི་ཉེས་སྤྱོད་ཀུན་ནས་སློང་་་་་
བར་བྱེད་པ་གང་ཡིན་པ་རྣམས་ནི་དྲག་པོའམ་ནག་པོའམ་དུག་ལྟར་་་
དུ་རང་བཞིན་གྱི་ཁ་ན་མ་ཐོ་བའི་ངོ་བོར་སྐྱེས་པའི་ཕྱིར་ངོ་བོ་ཉིད་
ཀྱིས་མི་དགེ་བ་ཞེས་བྱའོ། །(༢༠༢ན)འབྲེལ་བའི་མི་དགེ་བ་ལ་
སོགས་པ་གསུམ་ནི་གོ་སླ་བར་ཟད་དོ། །དེ་ལ་ལུས་དང་ངག་གི་ལས་ནི་
རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཡིན་ལ། དེ་ཡང་
སྔར་བཤད་པའི་མཚན་ཉིད་ཅན་གྱི་རྣམ་པར་རིག་བྱེད་མ་ཡིན་པ་་་་་་
ཉིད་འབྲེལ་བའི་དགེ་བ་དང་མི་དགེ་བ་མཚན་ཉིད་པ་ཡིན་གྱི་རྣམ་
·498.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་རིག་བྱེད་དག་ནི་མ་ཡིན་ཏེ་གཟུགས་སྒྲ་ལ་སོགས་པའི་སེམས་སོ་་
དགེ་བའམ་མི་དགེ་བར་འདོད་པ་ཤཱཀྱའི་སྲས་པོ་མ་ཡིན་ནོ་ཞེས་སྔར་་
བཤད་ཟིན་ཏོ། །ལུས་ངག་གི་རྣམ་པར་རིག་བྱེད་དག་གིས་མཚོན་པར་
བྱ་བའི་སེམས་པ་དགེ་བའམ་མི་དགེ་བར་གྱུར་པ་རྣམ་པར་རིག་བྱེད་་
མ་ཡིན་པ་ཞེས་བརྗོད་པ་གང་ཡིན་པ་དེ་ལ་གདུལ་བྱ་རྣམས་འཇུག་པ་
དང་ལྡོག་པར་བྱ་བའི་ཕྱིར་དེའི་འབྲས་བུ་ལུས་དང་ངག་གི་རྣམ་པར་་
རིག་བྱེད་དེ་དག་ལ་ཡང་དགེ་བ་དང་མི་དགེ་བར་ཉེ་བར་བཏགས་་་་་
ནས་བརྗོད་དོ་ཞེས་ལས་སྒྲུབ་པའི་རིགས་པ་ལ་བཤད་དོ། །དོན་དམ་
པའི་མི་དགེ་བ་ནི་འཁོར་བས་བསྡུས་པའི་ཟག་པ་དང་བཅས་པའི་་་་་་་
དངོས་པོ་ཐམས་ཅད་དེ་འདི་དག་ནི་འཕགས་པ་རྣམས་ཀྱི་གཟིགས་་་་་
ངོ་ན་མཐའ་གཅིག་ཏུ་ཁ་ན་མ་ཐོ་བ་དང་བཅས་པའི་རང་བཞིན་དུ་་་་་
གཟིགས་པའི་ཕྱིར་རོ། །འདི་ཡང་དོན་དམ་པའི་དགེ་བ་དང་འདུ་བྱེད་
ཀྱི་སྡུག་བསྔལ་ལྟར་འཕགས་པ་རྣམས་ཀྱིས་གཟིགས་པ་དང་མཐུན་་་་
པར་རྣམ་པར་བཞག་པ་ཙམ་ཡིན་གྱི་ཐ་སྙད་དུ་མི་དགེ་བ་མཚན་ཉིད་
པར་རྣམ་པར་བཞག་པར་བྱ་བ་ནི་མ་ཡིན་ཏེ་འཁོར་བར་བཏགས་པ་་
ལ་དགེ་བ་དང་བདེ་བ་ཅུང་ཟད་ཀྱང་མེད་པར་ཐལ་བའི་ཕྱིར་རོ། །སྐྱེ་
བས་ཐོབ་པའི་མི་དགེ་བ་ནི་མི་དགེ་བ་ཆོས་མ་ཡིན་པ་དེ་དག་སྔོན་་་་་
གོམས་པར་བྱས་པའི་སྟོབས་ཀྱིས་ཚེ་འདིར་དེའི་ངོ་བོའི་རྣམ་པར
སྨིན་པ་མི་དགེ་བ་ཀུན་ཏུ་སྤྱོད་པའི་ལུང་མངོན་པར་གྲུབ་སྟེ་གྲུབ་པ་་་
དེས་མི་དགེ་བ་དེ་དག་ཉིད་ལ་རང་གི་ངང་གིས་སོ་སོར་མ་བརྟགས་་་་
པར་བྱེད་པར་འདོད་པས་ཀུན་ཏུ་གནས་པ་སྟེ་དཔེར་ན་གཅན
499.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཟན་རྣམས་ཀྱི་སེམས་གདུག་པ་ལྟ་བུའོ། །སྦྱོར་བ་ལས་བྱུང་བའི་མི་
དགེ་བ་ནི་ཕྱིའི་རྐྱེན་སྐྱེས་བུ་དམ་པ་མ་ཡིན་པ་མི་དགེ་བའི་བཤེས་་་་་
གཉེན་སོགས་ལ་བསྟེན་པ་(༢༠༢བ)དང་དམ་པའི་ཆོས་མ་ཡིན་པ་་
“འཚེ་བ་ཆོས་སུ་སྟོན་པ་ལ་སོགས་པ་ཉན་པ་དང་ནང་གི་རྐྱེན་ཕྱུགས་་་་
རྣམས་ནི་ལོངས་སྤྱོད་ཀྱི་ཆེད་དུ་སྐྱེ་དགུའི་བདག་པོས་སྤྲུལ་པའོ་ཞེས་་་
པ་ལ་སོགས་པ་གནས་ལུགས་དང་མི་མཐུན་པར་ཚུལ་བཞིན་མ་ཡིན་་་
པ་ཡིད་ལ་བྱེད་པ་ལ་བརྟེན་ནས་ལུས་ཀྱི་ཉེས་པར་སྤྱད་པ་སྲོག་གཅོད་
པ་ལ་སོགས་པ་དང་ངག་དང་ཡིད་ཀྱི་ཉེས་པར་སྤྱད་པ་རྫུན་དུ་སྨྲ་བ་་་
དང་གནོད་སེམས་ལ་སོགས་པ་ཀུན་ཏུ་སྤྱོད་པའོ། །མདུན་དུ་བྱས་པའི་
མི་དགེ་བ་གང་ཞེ་ན་ལྷའི་རིགས་གང་ཡང་རུང་བ་དབང་ཕྱུག་དང་་་
ཙཎྜིས་ལ་སོགས་པ་སྐྱབས་གནས་སུ་བསྟེན་པ་མདུན་དུ་བྱས་ནས་དེ་་
དག་མཆོད་པའི་ཕྱིར་ཕྱུགས་གསོད་པ་ལ་སོགས་པ་འཚེ་བ་སྔོན་དུ་་
བཏང་བའམ་དེ་ལས་མཆོག་དང་བསོད་ནམས་འདོད་པ་དང་དེ་དག་
གི་ཆེད་དུ་ཟས་མི་ཟ་བ་ལ་སོགས་པ་ཉོན་མོངས་པར་བྱེད་པའི་ལྟ་བ་་་
ངན་པ་སྔོན་དུ་བཏང་ནས་དབང་ཕྱུག་ལ་སོགས་པའི་ལྷ་རྟེན་གསར་
དུ་བྱེད་པ་དང་སྔར་ནས་གནས་གང་དུ་དབང་ཕྱུག་ལ་སོགས་པའི་ལྷ་་
རྟེན་བཅུགས་ཟིན་པའི་གནས་དེར་སྐྱེ་བོ་ཕལ་པོ་ཆེ་བསོད་ནམས་མ་་་
ཡིན་པ་ཕྱུགས་གསོད་པ་ལ་སོགས་པ་ལ་སྦྱོར་བའི་སྒོ་ནས་ལྷ་མཆོད་
པའི་ལས་ལ་སྦྱོར་བར་བྱེད་པའོ། །གནོད་པ་བྱེད་པའི་མི་དགེ་བ་ནི་
ཡུལ་སེམས་ཅན་རྣམས་ལ་ལུས་ཀྱིས་བརྡེག་པ་དང་ངག་གིས་གཤེ་ང་་་
དང་ཡིད་ཀྱིས་གནོད་སེམས་ལ་སོགས་པའི་སྒོ་ནས་ལོག་པར་རྣམ་་་་་་་
•500.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་འཚེ་བར་བྱེད་པའོ།།འབྲས་བུ་མི་འདོད་པ་ཡོངས་སུ་འཛིན་པའི་
མི་དགེ་བ་ནི་ལུས་ལ་སོགས་པ་སྒོ་གསུམ་གྱིས་ཉེས་པར་སྤྱོད་པ་སྤྱད་
པ་ལས་ངན་འགྲོ་རྣམས་སུ་རྣམ་པར་སྨིན་པའི་འབྲས་བུ་མི་འདོད་པ་་
འཕེན་པར་བྱེད་ཅིང་དེར་ཚེ་རིང་བ་དང་ལུས་ཆེ་བ་ལ་སོགས་ཡོངས་་
སུ་རྫོགས་པར་བྱེད་པ་ལ་བདེ་འགྲོ་རྣམས་སུ་འབྲས་བུ་མི་འདོད་པ་ཚེ་
ཐུང་བ་དང་ནད་མང་བ་དང་དབུལ་བ་ལ་སོགས་པ་ཡོངས་སུ་རྫོགས་་
པར་བྱེད་ཀྱི་འཕེན་པར་མི་བྱེད་དེ་བདེ་འགྲོ་རྣམས་ཀྱི་སྐྱེ་བ་ནི་དགེ་་་་
བ་ཁོ་ནས་འཕངས་པའི་ཕྱིར་རོ། །དེ་ལ་འཕེན་པ་ནི་གང་རྫོགས་པར་
བྱེད་པ་ནི་གང་ཞེ་ན། གང་གིས་རྣམ་པར་སྨིན་པའི་(༢༠༣ན)ངོ་བོ་
ཙམ་འགྲུབ་པར་བྱེད་པའི་རྒྱུ་ནི་འདིར་འཕེན་པར་བྱེད་པའི་ལས་་་་་་་་
ཞེས་བྱའོ། །གང་གིས་བཟང་བ་དང་ངན་པ་ལ་སོགས་པའི་རྣམ་སྨིན་
གྱི་ཁྱད་པར་འགྲུབ་པར་བྱེད་པ་ནི་ཡོངས་སུ་རྫོགས་པར་བྱེད་པའི་
ལས་ཞེས་བྱའོ། །ཡང་རྣམ་སྨིན་གྱི་ངོ་བོ་ནི་གང༌། ཁྱད་པར་ནི་གང་ཞེ་
ན༑ རྣམ་པར་སྨིན་པའི་ཀུན་གཞི་དང་དེ་ཡོངས་སུ་གྱུར་པའི་དབང་པོ་
དང་བཅས་པའི་ལུས་རྣམ་སྨིན་གྱི་ངོ་བོ་ཡིན་ནོ།།དེ་དག་ཡུན་རིང་དུ་
གནས་པ་དང་མི་གནས་པ་དང་སྡུག་བསྔལ་གྱི་ཚོར་བས་གནོད་པ་་་་
དང་བཅས་པ་དང་གནོད་པ་མེད་པ་དང་མིག་སྔར་མཛེས་པ་དང་མི་་
མཛེས་པ་དང་ལོངས་སྤྱོད་ཀྱིས་ཕོངས་པ་དང་མ་ཕོངས་པ་ལ་སོགས་་་
པ་ནི་ཁྱད་པར་ཡིན་ནོ། །རྒྱས་པར་ནི་འོག་ནས་བཤད་པར་བྱའོ། །མི་
མཐུན་ཕྱོགས་ཀྱི་དགེ་བ་ནི་འཇིག་རྟེན་པ་དང་འཇིག་རྟེན་ལ་
འདས་པའི་གཉེན་པོ་སྐྱེ་བོ་ལ་གེགས་བྱེད་པས་དེའི་མི་མཐུན་ཕྱོགས
•501·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སུ་གྱུར་པའི་ཆོས་ཉོན་མོངས་པ་དང་ཉེ་བའི་ཉོན་མོངས་པ་ཐམས་་
ཅད་དེའི་དེ་ནི་ཉོན་མོངས་པ་ཅན་ཐམས་ཅད་ཡིན་པས་མི་དགེ་བ་
མཚན་ཉིད་པ་དང་བཏགས་པ་བ་ཅི་རིགས་པར་ཤེས་པར་བྱའོ། །བར་
དུ་གཅོད་པའི་མི་དགེ་བ་ནི་ཟག་པ་དང་བཅས་པ་དང་ཟག་པ་མེད
པའི་དགེ་བའི་ཆོས་སྒྲུབ་པའི་བར་དུ་གཅོད་པའི་རྒྱུན་དུ་ཚོགས་ཀྱི
ནང་དུ་འདུ་འཛི་སྲེ་བ་ལ་སོགས་པ་གང་ཡིན་པའོ། །འདི་ཡང་མི་དགེ་
བ་དངོས་བཏགས་ཅི་རིགས་པ་ཡོད་དོ། །ལུང་དུ་མ་བསྟན་པ་ལ་དོན་
གསུམ་ཀྱིས་བསྟན་པ་དང་སོ་སོའི་མཚན་ཉིད་བཤད་པ་གཉིས་ལས།
དང་པོ་ནི་ངོ་བོ་ཉིད་ལ་སོགས་པ་སྟེ་རྣམ་སྨིན་འབྱིན་པར་ལུང་དུ་མ་་་
བསྟན་པའམ་དགེ་བ་དང་མི་དགེ་བར་ལུང་དུ་མ་བསྟན་པའི་ཕྱིར་་་་
ལུང་མ་བསྟན་ནོ། །ཁམས་དང་སྐྱེ་མཆེད་བརྒྱད་ནི་དབང་པོ་གཟུགས་
ཅན་ལྔ་དང་དྲི་རོ་རེག་བྱའི་ཁམས་དང་སྐྱེ་མཆེད་དེ། དེ་དག་ནི་
མཐའ་གཅིག་ཏུ་མ་བསྒྲིབས་ལ་ལུང་དུ་མ་བསྟན་པ་ཡིན་ནོ། །ཕུང་པོ་
ལ་སོགས་པའི་ཕྱོགས་གཅིག་ནི་དེ་རྣམས་ལ་དགེ་སོགས་གསུམ་ག་་་་་་་
སྲིད་པས་དགེ་བ་དང་མི་དགེ་བ་བོར་བ་རྣམས་(༢༠༣བ)སོ། །རྣམ་
པར་སྨིན་པ་འདོད་པའམ་མི་འདོད་པ་འབྱིན་པའི་ནུས་པ་མེད་པའི་་་
ཆོས་ལུང་མ་བསྟན་ཕུང་པོ་ལ་སོགས་པ་ཆོས་ཙམ་དུ་ཤེས་པས་བདག་་
ཆོས་རྣམ་སྨིན་འདོད་པ་འབྱིན་པ་དང་ཆོས་མ་ཡིན་པ་མི་འདོད་པ་་་
སྦྱིན་པ་གཉིས་ཀ་དང་བྲལ་བའི་ལུང་མ་བསྟན་དུ་མངོན་པར་ཞེན་པ་་
སྤང་པའི་ཕྱིར་རོ། །མཚན་ཉིད་སོ་སོར་བཤད་པ་ལ། ངོ་བོ་ཉིད་ཀྱིས་
ལུང་དུ་མ་བསྟན་པ་ནི་ཁམས་དང་སྐྱེ་མཆེད་གཟུགས་ཅན་བརྒྱད་ལ་་་
•502.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སོགས་པ་སྟེ་དེ་ཡང་མིག་ལ་སོགས་པའི་དབང་པོ་ལྔ་ནི་རྣམ་པར་སྨིན་
པ་བསྡུས་པའི་ཕྱིར་དང་དྲི་རོ་རེག་བྱ་གསུམ་པོ་དེ་དག་ལ་དམིགས་་་་
པའི་དགེ་བའམ་ཉོན་མོངས་ཅན་གྱི་སེམས་པ་མི་འཇུག་པའི་ཕྱིར་
བརྒྱད་པོ་དེ་དག་ནི་རང་བཞིན་གྱིས་མ་བསྒྲིབས་ལ་ལུང་དུ་མ་བསྟན་་
པའི་ངོ་བོ་ཡིན་ནོ། །མཚུངས་པར་ལྡན་པ་དང་བཅས་པའི་ཉོན་མོངས་
པ་ཅན་གྱི་ཡིད་ནི་ཁམས་དང་ས་དང་དུས་ཐམས་ཅད་དུ་དགེ་བའམ་་
མི་དགེ་བར་མི་འགྱུར་བའི་ཕྱིར་བསྒྲིབས་ལ་ལུང་དུ་མ་བསྟན་པ་ཡིན་་
ནོ༑ །སྲོག་གི་དབང་པོ་ནི་རྣམ་སྨིན་གྱིས་བསྡུས་པ་ཡིན་ལ་རིས་མཐུན་
པ་དང་མིང་ཚིག་ལ་སོགས་པ་རྣམས་ནི་རྟོག་པས་སྒྲོ་བཏགས་པའི་་་་་་་
རང་བཞིན་ཡིན་པའི་ཕྱིར་རང་བཞིན་གྱིས་མ་བསྒྲིབས་ལ་ལུང་དུ་མ་་་
བསྟན་པ་ཡིན་ནོ། །འབྲེལ་བས་ལུང་དུ་མ་བསྟན་པ་ནི་སྡང་བས་
མཚོན་པའི་མི་དགེ་བ་ཡང་མ་ཡིན་དང་བས་མཚོན་པའི་དགེ་བ་ཡང་་
མ་ཡིན་པའི་སེམས་སུ་གྱུར་པའི་མིང་ཚིག་ལ་སོགས་པ་དེ་དག་ཉིད་ཀྱི་
རྣམ་པའི་ཡོངས་སུ་ཟིན་པའི་སེམས་དང་སེམས་ལས་བྱུང་བའི་ཆོས་་་་
རྣམས་སོ། །རྗེས་སུ་འབྲེལ་བ་ནི་བཤད་མ་ཐག་པའི་སེམས་དང་སེམས་
ལས་བྱུང་བ་དེ་དག་ཉིད་ཀྱིས་ཡོངས་སུ་བསྒོས་པའི་མངོན་པར་
བརྗོད་པའི་བག་ཆགས་སོ། །སློང་བ་ནི་སྡང་བ་དང་དྲང་བའི་སེམས་
གཉིས་ཀ་སྤངས་པའི་མིང་སོགས་ཏེ་དེ་དག་གིས་ཡོངས་སུ་ཟིན་པའི་་་
སེམས་དང་སེམས་བྱུང་བ་རྣམས་ཀྱིས་ཀུན་ནས་བསླང་བ་ལུས་དང་་་་
ངག་གི་ལས་སོ། །དོན་དམ་པར་ལུང་མ་བསྟན་པ་ནི་ནམ་མཁའ་དང་
སོ་སོར་བརྟགས་པ་མ་ཡིན་པའི་(༢༠༤ན)འགོག་པ་སྟེ་དེ་དག་ནི་་་་་
•503.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་གྲངས་གང་གིས་ཀྱང་དགེ་བའམ་མི་དགེ་བར་བཞག་པར་མི་་
ནུས་པའི་ཕྱིར་རོ། །ངོ་བོ་ཉིད་ཀྱིས་ལུང་དུ་མ་བསྟན་པ་དག་ནི་དེ་ལྟར་
ཐལ་བར་མི་འགྱུར་ཏེ་དེ་དག་དོན་དམ་པའི་མི་དགེ་བ་ལ་སོགས་པར་
བཞག་པར་ནུས་པའི་ཕྱིར་རོརོ། །སྐྱེ་བས་ཐོབ་པ་ནི་མི་དགེ་བ་དང་དགེ
བ་ཟག་བཅས་རྣམས་ཀྱི་རྣམ་པར་སྨིན་པ་ཀུན་གཞིའི་རྣམ་པར་ཤེས་་་
པ་སྟེ་རིས་མཐུན་བཟང་བའི་སྟོབས་ཀྱིས་ཐོབ་པའི་ཕྱིར་སྐྱེས་ཐོབ་་་་་་
ཅེས་བྱའོ། །སྦྱོར་བ་ལས་བྱུང་བ་ནི་འདོད་ཆགས་ལ་སོགས་པ་ཉོན་
་ཡང་མ་ཡིན་དད་པ་ལ་སོགས་པ་དགེ་བ་ཡང་མ་ཡིན་་་
པའི་སེམས་སུ་གྱུར་པའི་སྤྱོད་ལམ་འཆག་པ་ལ་སོགས་པ་དང་གསེར་་
མགར་ལ་སོགས་པ་བཟོའི་གནས་རྣམས་སོ། །མདུན་དུ་བྱ ས་པ་ནི་
འཇིག་རྟེན་པའི་ལྷའི་རིས་གང་ཡང་རུང་བ་ཡུལ་ལྷའམ་ཤིང་གི་ལྷ་ལ་་
སོགས་པ་གནས་སྐབས་འཇིགས་པ་སྐྱོབ་པའི་དོན་དུ་རྟེན་དེ་མདུན་
དུ་བྱས་ནས་ཇི་སྐད་བཤད་པའི་འཚེ་བའམ་ལྟ་བ་ངན་པ་རྣམས་་་་
སྤངས་ཏེ་འཇིག་རྟེན་པའི་ལྷ་དེ་དག་གི་རྟེན་སྔར་མེད་གསར་དུ་
འཛུག་པར་བྱེད་པའམ་གནས་གང་དུ་སྔར་ནས་དེ་ལྟ་བུའི་ལྷའི་རྟེ
ཡོད་པ་དེར་སྐྱེ་བ་ཕལ་པོ་ཆེ་བསོད་ནམས་དགེ་བ་ཡང་མི་བསྐྱེད འ་
བསོད་ནམས་མ་ཡིན་པ་མི་དགེ་བའི་སེམས་ཀྱང་མི་སྐྱེ་བར་འཇིགས་་་
པ་སྐྱོབ་པ་ལ་སོགས་པའི་དོན་དུ་དེ་ལྟ་བུ་ལྷའི་རྟེན་ལ་མཆོད་པ་བྱེད་་་
སླར་ཡང་ལྷ་རྟེན་གཞན་འཛུག་པར་བྱེད་པའོ། །ཕན་
པ་དང་།
འདོགས་པའི་ལུང་དུ་མ་བསྟན་པ་ནི་ཆོ་རིགས་ཀྱི་བྲན་དང་དུས་ངེས་་
པའི་ལས་བྱས་ནས་གླ་རྔན་ལེན་པའི་གླ་མི་དང་ཉིན་རེ་ཙམ་ལས་དྱེད་
·504·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་རྣམས་དང་རང་གི་བུ་དང་ཆུང་མ་རྣམས་ལ་སྡང་བ་མི་དགེ་བའི་་་་་
སེམས་སུ་གྱུར་པ་ཡང་མ་ཡིན་དང་བ་དགེ་བའི་སེམས་སུ་གྱུར་པ་ཡང་
མ་ཡིན་པས་ཟས་གོས་ལ་སོགས་སྦྱིན་པ་སྦྱིན་པའོ། །ཉེ་བར་སྤྱད་པའི་
ལུང་དུ་མ་བསྟན་པ་ནི་ཟས་གོས་སོགས་ལ་ལོངས་སྤྱོད་དེ་དགེ་བ་ལ་
འབད་སྙམ་པ་སོ་སོར་བརྟགས་པ་ཡང་མ་ཡིན་ལ་སྲོག་གཅོད་པ་ལ་་་་་་
སོགས་པ་བྱ་སྙམ་པ་ཉོན་མོངས་པ་ཅན་ཡང་མ་ཡིན་པའི་སེམས་ཀྱིས་་
ཟས་གོས་( ༢༠༤བ) རྣམས་ལ་ལོངས་སྤྱོད་པའོ། །ཡོངས་སུ་འཛིན་
པའི་ལུང་དུ་མ་བསྟན་པ་ནི་གསེར་མགར་ལ་སོགས་པ་བཟོའི་གནས་་་་
གང་ཡང་རུང་བ་ལ་སྔོན་གོམས་པར་བྱས་པའི་སྟོབས་ཀྱིས་མ་འོངས་་་
པ་ན་བཟོའི་གནས་དེའི་ངོ་བོའི་ལུས་ཡོངས་སུ་འཛིན་པར་བྱེད་པ་སྟེ།
དེ་ལྟ་བུའི་ལུས་བཟུང་བ་དེས་ཚེགས་མེད་པར་མྱུར་བ་མྱུར་བར་་་་་་་་་
བཟོའི་གནས་དེ་དག་ལ་བསླབས་པས་རབ་ཀྱི་མཐར་ཕྱིན་པར་འགྱུར་
པའོ༑ །གཉེན་པོའི་ལུང་དུ་མ་བསྟན་པ་ནི་དགེ་བའམ་མི་དགེ་བ་སྒྲུབ་
པའི་ཕྱིར་སྨན་བསྟན་པར་བྱའོ་སྙམ་པ་ལྟ་བུ་སོ་སོར་མ་བརྟགས་པར་་
ནད་ཀྱི་གཉེན་པོར་སྨན་བསྟེན་པའོ། །ཉེ་བར་ཞི་བའི་ལུང་དུ་མ་
བསྟན་པ་ནི་གཟུགས་དང་གཟུགས་མེད་པ་ན་སྤྱོད་པ་ཉོན་མོངས་པ་་་
རྣམས་ཏེ་དེ་དག་ནི་ཞི་གནས་རབ་ཏུ་ལྡན་པས་ཉེས་སྤྱོད་ཀུན་ནས་་་་་
སློང་བའི་ནུས་པ་ཉེ་བར་ཞི་བའི་ཕྱིར་རོ། །རྒྱུ་མཐུན་པས་ལུང་དུ་མ་
བསྟན་པ་ནི་བསྒོམས་པ་ལས་བྱུང་བའི་སྤྲུལ་པས་དང་ལྷན་ཅིག་སྐྱེས་་་
པའི་སྤྲུལ་པའི་ལུས་ཏེ་དེ་ནི་རྒྱུ་ལུང་མ་བསྟན་གྱིས་བསྐྱེད་ཅིང་རང་གི་
ངོ་བོ་ཡང་ལུང་མ་བསྟན་ཡིན་པས་སོ། །སྐྱེས་ཐོབ་དང་ལས་ལས་སྐྱེས་
•505·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ལ་སོགས་པའི་སྤྲུལ་པ་དགེ་བ་དང་མི་དགེ་བ་ཅི་རིགས་སུ་འགྱུར་
བར་རིག་པར་བྱའོ། །དེ་ནི་བསྟན་པས་ཀྱང་དགེ་བ་ལ་སོགས་པར་
བཞག་པ་ནི། སྔ་མར་མ་ཟད་ཡང་གཞན་ལ་དགེ་བ་སོགས་ཀྱི་རྣམ་
པར་བསྟན་པས་ཀྱང་དགེ་བ་ལ་སོགས་པར་བལྟའོ། །དེ་དག་ཀྱང་གང་
ཞེ་ན་སངས་རྒྱས་དང་བྱང་ཆུབ་སེམས་དཔའ་དབང་དམ་པའི་ཕ
རོལ་ཏུ་སོན་པ་རྣམས་ཀྱིས་སེམས་ཅན་གནོད་སེམས་ཅན་རྣམས་ལ་་་་
ཕན་གདགས་པའི་ཕྱིར་ཆོམ་རྐུན་པ་ལ་སོགས་པ་སྤྲུལ་ནས་དེ་དག་གི་་
རྐང་པ་དང་ལག་པ་དང་མགོ་བོ་ལ་སོགས་པ་གཅོད་པ་ཀུན་ཏུ་སྟོན་་་་་
པ་དང་། སེམས་ཅན་སེར་སྣ་ཅན་རྣམས་ལ་ཕན་གདགས་པའི་ཕྱིར་
སྤྲུལ་པའི་སློང་མོ་དག་ལ་སྤྲུལ་པའི་མགོ་དང་རྐང་ལག་ལ་སོགས་པ་་་་་་
སྦྱིན་པར་གཏོང་བ་ཀུན་ཏུ་སྟོན་པ་དང་། གཞན་ཡང་དྲི་ཟའི་རྒྱལ་པོ་
གདུལ་བའི་ཕྱིར་དྲི་ཟར་སྤྲུལ་པ་ལ་སོགས་པ་ཀུན་ཏུ་སྟོན་པ་སྟེ། དེ་
ལྟར་ཀུན་ཏུ་བསྟན་པ་དེ་ནི་སྤྲུལ་པ་དེ་དག་གིས་ཇི་(༢༠༥ན)ལྟར་་་་
བསྟན་པ་དེ་བཞིན་དུ་ཡོངས་སུ་གྲུབ་པ་ནི་གང་ཡང་མེད་དེ་བསམ་གྱི
མི་ཁྱབ་པའི་རྣམ་པར་ཐར་པ་ཙམ་ཡིན་གྱི་རང་རྒྱུད་དུ་གྲུབ་པ་མེད་་་་
པའི་ཕྱིར་རོ། །འདོད་པ་སོགས་ཁམས་གསུམ་ལ་དངོས་དང་ཆགས་
བྲལ་གྱི་དབྱེ་བ་གཉིས་ལས། དང་པོ་ལ་འདོད་པ་དང་རབ་ཏུ་ལྡན་
པའི་འདོད་ཁམས་པ་ནི་འདོད་པ་རྣམས་ལ་འདོད་ཆགས་དང་གཏན་
མ་བྲལ་བའི་དགེ་བ་ཟག་པ་དང་བཅས་པ་རྣམས་དང་མི་དགེ་བ་དང་
ལུང་དུ་མ་བསྟན་པ་ཐམས་ཅད་ནི་འདོདཔའི་ཡོན་ཏན་རྣམས་ལ་་་་་་
སྲེད་པ་འཕེལ་བ་དང་རྗེས་སུ་མཐུན་པའི་ཕྱིར་འདོད་པ་དང་ལྡན་པ་་
•506•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཁོ་ན་ཡིན་ཏེ། བསམ་གཏན་དང་པོའི་ཉེར་བསྡོགས་དང་པོ་དང་
གཉིས་པ་ལ་སོགས་པས་ཡང་འདོད་པ་རྣམས་ལས་འདོད་ཆགས་མ་
ལུས་པར་ཐལ་བ་མ་ཡིན་ཡང་འདོད་པ་དང་རབ་ཏུ་ལྡན་པ་མ་ཡིན་་་་་
ཏེ་དེ་དག་གིས་ཀྱང་སྤོང་བ་ལ་དགའ་བའི་མི་མཐུན་ཕྱོགས་སྤངས་
པས་ཕྱོགས་གཅིག་ལས་ཆགས་པ་དང་བྲལ་བ་ཡིན་པའི་ཕྱིར་རོ། །
འདོད་པ་ལ་འདོད་ཆགས་དང་མ་བྲལ་བའི་སྐྱེས་བུའི་རྒྱུད་དང
འབྲེལ་བ་འདོད་ལྡན་ཡིན་ཡང་ཕྱི་རོལ་གྱི་སྣོད་རྣམས་མ་ཡིན་ནོ་ཞེ་ན།
དེ་ནི་འདོད་པ་ལ་འདོད་ཆགས་དང་མ་བྲལ་བའི་སེམས་ཅན་རྣམས་་་
ཀྱི་ལས་ཀྱི་དབང་གིས་གྲུབ་པའི་ཕྱིར་སྐྱོན་མེད་དོ། །ཅི་སྟེ་སྣོད་སེམས་
ཅན་ཐམས་ཅད་ཀྱི་ལས་ཀྱིས་གྲུབ་པ་ཡིན་ནམ་ཞེ་ན། ཁམས་གང་གི་-
བྱིས་པ་རྣམས་ལ་ཡང་འདོད་པར་སྐྱེ་འགྱུར་གྱི་ལས་ཡོད་པའི་ཕྱིར་རོ།།
ཁམས་བཞི་ནི་སྣ་ལྕེའི་རྣམ་ཤེས་དྲི་རོ་རྣམས་སོ། །སྐྱེ་མཆེད་གཉིས་ནི་
དྲི་རོ་གཉིས་སོ། །།དེ་དག་རྣམས་ནི་ཁམས་ཀྱི་ཟས་དང་འབྲེལ་བའི་
ཕྱིར་འདོད་ཁམས་པ་ཁོ་ན་ཡིན་ལ། དེ་ལས་གཞན་པའི་ཕུང་པོ་ལ་
སོགས་པའི་ཕྱོགས་གཅིག་ནི་ཁམས་གོང་མ་གཉིས་དང་ཟག་མེད་བོར་
བ་རྣམས་སོ། །འདོད་ཡོན་ལ་སྲེད་པ་དང་ལྡན་པ་ཆོས་ཙམ་དུ་ཤེས་པ་
ན་བདག་དེར་མངོན་པར་ཞེན་པ་སྤོང་ངོ་། །གཟུགས་དང་རབ་ཏུ་
ལྡན་པའི་གཟུགས་ཁམས་པ་ནི་འདོད་པ་རྣམས་ལས་ཕྱོགས་གཅིག་ལ་
འདོད་ཆགས་དང་བྲལ་བ་ནས་བཟུང་སྟེ་གཟུགས་( ༢༠༥བ)ལ་་་་་་་
འདོད་ཆགས་དང་མ་བྲལ་བ་ནམ་མཁའི་ཉེར་བསྡོགས་ཙམ་ཡང་མ་་
ཐོབ་པའི་དགེ་བ་ཟག་པ་དང་བཅས་པ་དང་ལུང་དུ་མ་བསྟན་པ་་
•507·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ནི་ཕྱིའི་འདོད་ཡོན་ལ་སྲེད་པ་དང་བྲལ་ཡང་ནང་དབང་པོ་་་་་་
དང་བཅས་པའི་ལུས་ལ་སྲེད་པ་དང་མ་བྲལ་བའི་ཕྱིར་གཟུགས་དང་་་་
རབ་ཏུ་ལྡན་པ་ཞེས་བྱའོ། །དེ་ལས་གཞན་པའི་ཕུང་པོ་ལ་སོགས་པའི་
ཕྱོགས་གཅིག་ནི་འདོད་པ་དང་གཟུགས་མེད་པ་དང་ཟག་མེད་བོར་་་་་
པ་རྣམས་སོ། །འདོད་པ་ལ་འདོད་ཆགས་དང་བྲལ་བ་ཙམ་གྱིས་རབ
ཏུ་ཕྱེ་བའི་གཟུགས་དང་རབ་ཏུ་ལྡན་པ་ཆོས་ཙམ་དུ་ཤེས་པས་བདག་་
དེར་མངོན་པར་ཞེན་པ་སྤོང་ངོ་། །གཟུགས་མེད་པ་དང་རབ་ཏུ་ལྡན་
པའི་གཟུགས་མེད་ཁམས་ནི་གཟུགས་ལ་འདོད་ཆགས་དང་བྲལ་བ་
ནམ་མཁའི་ཉེར་བསྡོགས་ནས་བཟུང་སྟེ་གཟུགས་མེད་པ་ལ་འདོད་་་་་་
ཆགས་དང་བྲལ་བའི་དགེ་བ་ཟག་པར་བཅས་པ་དང་ལུང་དུ་མ་་
བསྟན་པ་རྣམས་ནི་ནང་མིང་གཞིའི་ཕུང་པོ་ཙམ་ལ་སྲེད་པ་དང
བཅས་པའི་ཕྱིར་གཟུགས་མེད་པ་དང་རབ་ཏུ་ལྡན་པར་བལྟའོ། །ཕུང་
པོ་བཞི་ནི་གཟུགས་ཀྱི་ཕུང་པོ་བོར་བའོ། །ཁམས་ཐ་མ་གསུམ་དང་སྐྱེ་
མཆེད་ཐ་མ་གཉིས་ཀྱི་ཕྱོགས་གཅིག་ནི་ཁམས་འོག་མ་གཉིས་དང
ཟག་མེད་བོར་བ་རྣམས་སོ། །གཟུགས་ལ་འདོད་ཆགས་དང་བྲལ་བའི་
གཟུགས་མེད་པའི་ཆོས་ཙམ་དུ་ཤེས་པས་བདག་དེར་མངོན་པར་ཞེན་
པ་སྤོང་ངོ་། །གཉིས་པ་ཆགས་བྲལ་གྱི་དབྱེ་བ་ལས་ལྔར་དབྱེ་བ་དང་
བཅུར་དབྱེ་བ་གཉིས་ལས། དང་པོ་ནི་འདོད་ཆགས་དང་བྲལ་བ་ཉིད་
ཀྱང་ཞེས་པ་ལ་སོགས་པ་སྟེ། དེ་ལ་ཕྱོགས་གཅིག་དང་མཐའ་དག་འ ས་
འདོད་ཆགས་དང་བྲལ་བ་ནི་སའི་དབང་དུ་བྱས་ནས་གང་གི་ཉོན་
མོངས་པའི་རྣམ་པ་གཅིག་སྤངས་པ་ནས་བཟུང་སྟེ་རྣམ་པ་བརྒྱད་་་
•508.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་བར་དུ་སྤངས་པ་གང་ཡིན་པ་དང་། འཇིག་ཚོགས་ལ་ཆགས་བྲལ་
གྱི་དབང་དུ་བྱས་ན་སློབ་པ་རྣམས་ཀྱི་སྤང་བྱ་གང་ཡིན་པ་དེ་དག་ནི་
ཕྱོགས་གཅིག་ལས་འདོད་ཆགས་དང་བྲལ་བ་ཞེས་བྱ་སྟེ་སྤང་བྱ་ལྷག་་་
མ་དང་བཅས་པ་ལ་ཆགས་བྲལ་ཡིན་པའི་ཕྱིར་རོ། །སའི་དབང་དུ་
བྱ ས་ནས་གང་གི་ཉོན་མོངས་པའི་རྣམ་པ་དགུ་པ་སྤངས་པ་དང་།
འཇིག་ཚོགས་( ༢༠༦ན)ལ་ཆགས་བྲལ་གྱི་དབང་དུ་བྱས་ན་མི་སློབ་་
པ་རྣམས་ཀྱི་སྤངས་པ་གང་ཡིན་པ་ནི་མཐའ་དག་ལས་འདོད་ཆགས་་་
དང་བྲལ་བ་ཞེས་བྱ་སྟེ་སྤང་བྱ་ལྷག་མ་མེད་པར་སྤངས་པའི་ཕྱིར་རོ།
རྟོགས་པའི་འདོད་ཆགས་དང་བྲལ་བ་ནི་མཐོང་ལམ་གྱིས་མཐོང་བས་
སྤང་བར་བྱ་བ་རྣམས་སྤངས་པ་སྟེ་ཆོས་ཉིད་སྔར་མ་རྟོགས་པ གསར་་
དུ་རྟོགས་པས་སྤང་བྱ་ལས་འདོད་ཆགས་དང་བྲལ་བ་ཡིན་པའི་ཕྱིར་་་
རོ༑ །གནོན་པའི་འདོད་ཆགས་དང་བྲལ་བ་ནི་འཇིག་རྟེན་པའི་ལམ་
གྱིས་འདོད་ཆགས་དང་བྲལ་བ་སྟེ་དེས་ནི་སྤང་བྱའི་ཉོན་མོངས་རེ་རེ་་་་་་
ཞིག་ཀུན་ཏུ་མི་བྱུང་བ་ཙམ་བྱེད་ཀྱི་ས་བོན་དྲུངས་མི་འབྱིན་པའི་ཕྱིར་
རོ༑ །ལེགས་པར་བཏོན་པའི་འདོད་ཆགས་དང་བྲལ་བ་ནི་འཇིག་རྟེན་
ལས་འདས་པའི་ལམ་གྱིས་སྤངས་པ་གང་ཡིན་པ་སྟེ་དེས་ནི་སྤང་བྱའི་་
ས་བོན་དྲུངས་འབྱིན་པའི་ཕྱིར་རོ། །གཉིས་པ་བཅུར་དབྱེ་ན། རང་
བཞིན་གྱིས་འདོད་ཆགས་དང་བྲལ་བ་ནི་གང་སྐྱེས་ན་འབྲལ་བར་་་་་་་་
འདོད་པ་ངང་གིས་སྐྱེ་བའི་ཚོར་བ་སྡུག་བསྔལ་དང་ཚོར་བ་དེ་གང་་་་་
ལས་འབྱུང་བའི་གནས་ཀྱི་ཆོས་ཡུལ་མི་སྡུག་པ་ལ་སོགས་པ་རྣམས་ལ་་
མི་འཕྲོད་པར་འཛིན་ཅིང་དང་དུ་མི་ལེན་པ་གང་ཡིན་པ་སྟེ་དེ་
•509.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཉེན་པོ་ཀུན་ཏུ་བསྟེན་པའི་སྟོབས་ཀྱིས་བྱུང་བ་མ་ཡིན་གྱི་རང་གི་་་
ངང་གིས་སྐྱེ་བ་ཡིན་པའི་ཕྱིར་རོ། །གནོད་པས་འདོད་ཆགས་དང་བྲལ་
བ་ནི་གཉིས་ཀྱིས་གཉིས་སྤྲད་དེ་འཁྲིག་པ་ལ་ཞུགས་པས་འཁྲིག་པའི་་་
ས་བོན་འདོད་ཆགས་ཀྱི་གདུང་བ་དང་རེ་ཞིག་བྲལ་ནས་འཁྲིག་པ་ལ་་
མི་འདོད་པར་འཛིན་པ་སྟེ་དེ་ནི་དབང་པོ་དང་བཅས་པའི་ལུས་ལ་་་
གནོད་པར་གྱུར་པས་དེའི་སྟོབས་ཀྱིས་རེ་ཞིག་དེ་ལ་མི་འཕྲོད་པར་་་་་་
འཛིན་པ་སྐྱེ་བའི་ཕྱིར་རོ། །ཉེ་བར་བསྟེན་པས་འདོད་ཆགས་དང་བྲལ་
བ་ནི་ཟས་འགྲངས་པར་ཟས་པས་ཟས་ཞིམ་པོ་ལ་མར་རེ་ཞིག་མི་་་་་
འཕྲོད་པར་འཛིན་པ་སྟེ་དེ་ནི་ཉེ་བར་བསྟན་པའི་རྒྱུས་དབང་པོ་་་་་་་་་
རྣམས་རྒྱས་པར་བྱས་པ་ལས་བྱུང་བའི་ཕྱིར་རོ། །ཕུལ་དུ་བྱུང་བས་
འདོད་ཆགས་དང་བྲལ་བ་ནི་ཐབས་ཤིན་ཏུ་ཆེན་པོ་འཁོར་ལོས
བསྒྱུར་བའི་རྒྱལ་པོ་ལ་སོགས་པ་ནི་ཐབས་དམའ་བ་མཁར་གྱི་རྒྱལ་པོ་་
ལ་( ༢༠༦བ)སོགས་པ་ལ་མི་འཕྲོད་པར་འཛིན་པའོ། །རྨོངས་པས་
འདོད་ཆགས་དང་བྲལ་བ་ནི་བྱིས་པ་རྣམས་ཀྱིས་འདུས་ས་ཀྱི་་་་་་་་་
འཇུག་པ་ཉེ་བར་ཞི་བའི་མྱ་ངན་ལས་འདས་པ་ལ་མི་འཕྲོད་པར་
འཛིན་པ་དེ་ལ་ཞི་བ་ཉིད་དུ་མི་ཤེས་པ་དང་འཇིག་ཚོགས་ལ་མངོན་་་་
པར་ཞེན་པས་འཁོར་བ་སྡུག་བསྔལ་དུ་མི་ཤེས་པའི་ཕྱིར་རོ། །གཉེན་
པོས་འདོད་ཆགས་དང་བྲལ་བ་ནི་གཉེན་པོ་འགའ་ཞིག་བསྟེན་པ
དང་འཇིག་རྟེན་ལས་འདས་པའི་ལམ་གྱིས་རང་གི་སྤང་བྱའི་ཉོན
མོངས་པ་སོགས་སྦྱོང་བ་གང་ཡིན་པའོ། །ཡོངས་སུ་ཤེས་པས་འདོད་
ཆགས་དང་བྲལ་བ་ནི་མཐོང་བའི་ལམ་ཐོབ་པ་ན་ཁམས་གསུམ་པ་་
•510·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་འདུ་བྱེད་ཀྱི་སྡུག་བསྔལ་དུ་ཡོངས་སུ་ཤེས་པས་གང་དེ་དག་ལ་་
ཡིད་འབྱུང་ཞིང་མི་འཕྲོད་པར་འཛིན་པའོ། །སྤོང་བས་འདོད་ཆགས་
དང་བྲལ་བ་ནི་འདོད་པ་ལ་སོགས་པ་ཁམས་གསུམ་གྱི་ས་དང་སར་་་་
ཉོན་མོངས་པ་རབ་ཏུ་སྤངས་པ་གང་ཡིན་པའི་ས་དེ་དང་དེ་ལ་གང་
མི་འཕྲོད་པར་འཛིན་པའོ། །གོང་མ་དང་བཅས་པའི་འདོད་ཆགས་
དང་བྲལ་བ་ནི་འཇིག་རྟེན་པ་དང་ཉན་རང་རྣམས་ཀྱི་འདོད་ཆགས་་་
དང་བྲལ་བ་གང་ཡིན་པ་སྟེ་དེའི་གོང་ན་ཆགས་བྲལ་གཞན་ཡོད་པའི་་
ཕྱིར་རོ། །གོང་ན་མེད་པའི་འདོད་ཆགས་དང་བྲལ་བ་ནི་སངས་རྒྱས་
དང་བྱང་ཆུབ་སེམས་དཔའ་རྣམས་ཀྱི་འདོད་ཆགས་དང་བྲལ་བ་གང་
ཡིན་པ་སྟེ་དེ་ནི་སེམས་ཅན་ཐམས་ཅད་ལ་ཕྲལ་དང་ཡུན་དུ་ཕན་པ་་་་
དང་བདེ་བའི་གནས་སུ་གྱུར་པའི་ཕྱིར་དེ་ལས་ཁྱད་པར་དུ་འཕགས་་་
པའི་ཆགས་བྲལ་གཞན་མེད་པ་ཡིན་ནོ། །སྐབས་འདིར་ཆགས་བྲལ་ནི་
མི་འཕྲོད་པར་འཛིན་པ་ཙམ་ཡིན་ནོ།།
སློབ་པ་སོགས་ཆོས་གསུམ་གྱི་དབྱེ་བ་ལ། དང་པོ་སློབ་པ་ནི་ཐར་
པའི་ཆ་དང་མཐུན་པ་ནས་བཟུང་སྟེ་རྡོ་རྗེ་ལྟ་བུའི་ཏིང་ངེ་འཛིན་གྱི་་་་་
བར་ཐར་པ་མྱ་ངན་ལས་འདས་པ་ཐོབ་པའི་ཆེད་དུ་བརྩོན་པའི་དགེ་་
བ་གང་ཡིན་པ་དེ་ནི་སློབ་པ་ཡིན་ཏེ་གང་གི་རྒྱུད་ལ་ཡོད་པའི་གང
ཟག་དེ་ནི་ཐར་པའི་ལམ་ལ་སློབ་པ་ཡིན་པའི་ཕྱིར་རོ། །ཁམས་བཅུ་ནི་
རྣམ་པར་ཤེས་པའི་ཁམས་བདུན་དང་གཟུགས་སྒྲ་ཆོས་ཀྱི་ཁམས་་་་་་་་
རྣམས་སོ། །(༢༠༧ན)སྐྱེ་མཆེད་བཞི་ནི་གཟུགས་སྒྲ་དང་ཡིད་དང་
ཆོས་ཀྱི་སྐྱེ་མཆེད་དོ། །དེ་དག་ནི་ཕྱོགས་གཅིག་ནི་ཐར་པ་ལ་བརྩོན་
•511.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་དགེ་བས་བསྡུས་པ་རྣམས་སོ། །གང་གིས་ཐར་པ་ལ་བརྩོན་པའི་
ཆོས་ཕུང་པོ་ལ་སོགས་པ་ཆོས་ཙམ་དུ་ཤེས་པ་ན་བདག་ཐར་པ་ལ་
བརྩོན་པར་མངོན་པར་ཞེན་པ་སྤོང་ངོ༌། །མི་སློབ་པ་ནི་ལྷག་པ་སེམས་
དང་ཚུལ་ཁྲིམས་དང་ཤེས་རབ་ཀྱི་བསླབ་པ་གསུམ་གྱི་བྱ་བ་མཐར་་
ཕྱིན་པའི་དགེ་བ་ཟད་པ་དང་མི་སྐྱེ་བ་ཤེས་པ་ལ་སོགས་པ་མི་སློབ་པ་་
ཡིན་ཏེ་དེ་དང་ལྡན་ན་མི་སློབ་པ་ཞེས་པའི་གྲངས་སུ་འགྲོ་བའི་ཕྱིར་་་་
རོ༑ །ཁམས་དང་སྐྱེ་མཆེད་བཅུ་ནི་སློབ་པའི་ལྟར་རོ། །དེའི་ཕྱོགས་
གཅིག་ནི་སློབ་པ་མཐར་ཕྱིན་པས་བསྡུས་པའི་དགེ་བའོ། །འཁོར་བ་
ལས་གྲོལ་བའི་མི་སློབ་པ་ཆོས་ཙམ་དུ་ཤེས་པས་བདག་དེར་མངོན
པར་ཞེན་པ་སྤོང་ངོ་། །སློབ་པ་ཡང་མ་ཡིན་མི་སློབ་པ་ཡང་མ་ཡིན་པ་
ནི་སོ་སོ་སྐྱེ་བོའི་རྒྱུད་ཀྱི་དགེ་བ་ལ་སོགས་པ་གསུམ་དང༌། སློབ་པའི་
རྒྱུད་ཀྱི་ཉོན་མོངས་ཅན་སྒོམ་སྤང་གིས་བསྡུས་པ་དང་མ་བསྒྲིབས་ལ་་་
ལུང་དུ་མ་བསྟན་པ་དང་། མི་སློབ་པའི་རྒྱུད་ཀྱི་མ་བསྒྲིབས་ལ་ལུང་དུ
མ་བསྟན་པའི་ཆོས་རྣམས་དང་འདུས་མ་བྱས་རྣམས་ནི་གཉིས་ཀ་མ་་་
ཡིན་ཏེ་དེ་དག་ནི་ཐར་པའི་ལམ་མ་ཡིན་པའི་ཕྱིར་རོ། །ཁམས་དང་སྐྱེ་
མཆེད་བརྒྱད་ནི་དབང་པོ་ལྔ་དང་དྲི་རོ་རེག་བྱ་རྣམས་སོ། །དེ་ལས་
གཞན་པའི་ཕྱོགས་གཅིག་ནི་སྔ་མ་གཉིས་བོར་བའོ། །གྲོལ་བའམ་གྲོལ་
བར་འགྱུར་གྱི་གཉིས་ཀ་མ་ཡིན་པ་ཆོས་ཙམ་དུ་ཤེས་པས་བདག་དེར་་
མངོན་པར་ཞེན་པ་སྤོང་ངོ་། །མཐོང་སྤང་སོགས་སྤང་བྱ་ཡིན་མིན་
གསུམ་དུ་དབྱེ་བ་ལ། དང་པོ་མཐོང་བས་སྤང་བར་བྱ་བ་ཀུན་ནས་
ཉོན་མོངས་པ་རྣམ་པ་གསུམ་སྟེ། དེ་ལ་ཉོན་མོངས་པའི་ཀུན་ནས་ཉོན་
•512.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སམོངས་པ་ནི་ཉོན་མོངས་པ་ཅན་གྱི་ལྟ་བ་ཀུན་བརྟགས་པ་བཤེས
གཉེན་ངན་པས་ཆོས་ལོག་པ་བསྟན་པའི་མཐུ་ལས་བྱུང་བ་ཕུང་པོ་་་་་
ལས་གཞན་པའི་བདག་ཡོད་པ་རྟོག་པའི་འཇིག་ཚོགས་ལ་ལྟ་བ་དང་།
དེ་ཉིད་རྟག་པའམ་ཆད་པར་འཛིན་(༢༠༧བ)པའི་ལྟ་བ་དང་།
བདེན་པ་བཞི་ལ་ཡིད་གཉིས་ཟ་བའི་ཐེ་ཚོམ་དང་། ལྟ་བ་དང་ཐེ་ཚོམ་
དེ་དག་གང་ལས་བྱུང་བའི་གནས་ས་བོན་དང་གང་དང་འགྲོགས
པའི་གནས་མཚུངས་པར་ལྡན་པའི་སེམས་དང་སེམས་ལས་བྱུང་བའི་་
ཆོས་གཞན་རྣམས་དང་ལྟ་བ་དེ་དག་ལས་ལོག་པར་ཞུགས་པའི་ཉོན་
མོངས་པ་ནི་དེ་དག་ལ་མཆོག་དང་གཙོ་བོ་སོགས་སུ་འཛིན་པའི་ལྟ་བ་
མཆོག་ཏུ་འཛིན་པ་དང་། དེ་དག་དང་རྗེས་སུ་འབྲེལ་བ་ཚུལ་ཁྲིམས་
སོགས་ལ་འདག་གྲོལ་སོགས་སུ་འཛིན་པའི་ཚུལ་ཁྲིམས་དང་བརྟུལ་་་་
ཞུགས་མཆོག་ཏུ་འཛིན་པ་དང་། བདེན་པ་བཞི་ལ་སྐུར་བ་འདེབས་པ་
དང་ཐར་པ་དང་ཐར་པའི་ལམ་གཞན་དུ་སྒྲོ་འདོགས་པར་བྱེད་པའི་་་
ལོག་ལྟ་དང་ལྟ་བ་སྔ་མ་དེ་དག་ལ་རྗེས་སུ་ཆགས་པ་དང་དེ་དག་དང་་
མི་མཐུན་པ་ལ་ཁོང་ཁྲོ་བ་དང་དེ་རྣམས་དང་རྗེས་སུ་མཐུན་པའི་ཁྲོ་་་་
བ་ལ་སོགས་པ་ཉེ་བའི་ཉོན་མོངས་པ་རྣམས་པ་དང་དེ་དག་མཚུངས་་
པར་ལྡན་པའི་མ་རིག་པ་རྣམས་སོ། །ལས་ཀྱི་ཀུན་ནས་ཉོན་མོངས་པ་
ནི་གང་ཡང་ལྟ་བ་དེ་དག་དང་མཚུངས་ལྡན་དང་བཅས་པས་ཀུན
ནས་བསླང་བའི་ལུས་དང་ངག་གི་ལས་རྣམས་སོ། །སྐྱེ་བའི་ཀུན་ནས་
ཉོན་མོངས་པ་ནི་ངན་སོང་བའི་རྣམ་པར་སྨིན་པས་བསྡུས་པའི་ཕུང་་་
པོ་དང་ཁམས་དང་སྐྱེ་མཆེད་རྣམས་སོ། །འདི་རྣམས་བདེན་པའི་ཆོས་
•513·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཉིད་མཐོང་བ་ཙམ་གྱིས་སྤོང་སྟེ་ཐམས་ཅད་བདེན་པའི་རྣམ་པ་ལ ་་་
རྨོངས་པའི་རྩ་བ་ཅན་ཡིན་པའི་ཕྱིར་དང༌། འགའ་ཞིག་བདག་ལྟ་བུ་
ཀུན་བཏགས་ཀྱི་རྩ་བ་ཅན་ཡིན་པའི་ཕྱིར་རོ། །དེའི་ཕྱིར་དེ་དག་ནི་
མཐོང་བས་སྤང་བར་བྱ་བ་ཡིན་ནོ། །ཐམས་ཅད་ཀྱི་ཕྱོགས་གཅིག་ནི་
སྒོམ་སྤངས་དང་ཟག་མེད་བོར་བའོ། །གང་ལ་ཇི་སྐད་བཤད་པ འི་
མཐོང་བས་སྤང་བར་བྱ་བ་དེ་དག་རྣམ་པར་དག་པ་དེ་བདེན་པའི
གནས་ལུགས་མཐོང་བའི་ལྟ་བ་ཕུན་སུམ་ཚོགས་པ་དང་ལྡན་པ་ཡིན་་་
ལ་དེ་ཡང་ཕུང་པོ་མི་རྟག་པ་ཆོས་ཙམ་ལ་རིགས་པ་ཡིན་གྱི་བདག་་
རྟག་པ་ནི་སྔར་སྤངས་བྱ་དང་ལྡན་པ་ཕྱིས་བདེན་པ་མཐོང་ནས་སྤང་་
བྱ་དང་བྲལ་བར་མི་འཐད་པའི་ཕྱིར་རོ། །དེའི་ཕྱིར་བདག་བདེན་ངའི་
གནས་(༢༠༨ན) ལུགས་རྟོགས་པས་མཐོང་བའམ་ལྟ་བ་ཕུན་སུམ་་་་་
ཚོགས་པར་མངོན་པར་ཞེན་པ་སྤོང་ངོ༌། །བསྒོམ་པས་སྤང་བར་བྱ་བ་
ནི་མཐོང་ལམ་ཐོབ་པ་ཡན་ཆད་ཀྱི་རྒྱུད་ལ་ཡང་འབྱུང་བའི་ཟག་པ
དང་བཅས་པའི་ཆོས་རྣམས་ཐམས་ཅད་དེ་དག་ནི་མཐོང་བས་སྤང་་་་
བར་བྱ་བ་ལས་བཟློག་པ་སྟེ་བདེན་པ་མཐོང་བ་ཙམ་གྱིས་སྤོང་བ་མ
ཡིན་གྱི་མཐོང་ཟིན་གོམས་པར་བྱས་པས་སྤོང་བ་ཡིན་པའི་ཕྱིར་་་་་་་་་་
བསྒོམ་པས་སྤང་བར་བྱ་བ་ཡིན་ནོ། །འདི་ལ་ཡང་ཀུན་ནས་ཉོན་
མོངས་པ་རྣམ་པ་གསུམ་སྟེ་དེ་ལ་ལྷན་ཅིག་སྐྱེས་པའི་འཇིག་ལྟ་དང
མཐར་འཛིན་པར་ལྟ་བ་དང་ཡུལ་ལ་ལོག་པར་ཞུགས་པའི་འདོད
ཆགས་དང་ཁོང་ཁྲོ་དང་སེམས་ཅན་ལ་ལོག་པར་ཞུགས་པའི་ང་རྒྱལ་་་
དང་དེ་དག་དང་རྗེས་སུ་མཐུན་པའི་ཉེ་བའི་ཉོན་མོངས་པ་རྣམས་་་་་་
·514·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དང་ཐམས་ཅད་དང་མཚུངས་པར་ལྡན་པའི་མ་རིག་པ་དང་བཅས་་་་་
པ་རྣམས་ནི་ཉོན་མོངས་པའི་ཀུན་ནས་ཉོན་མོངས་པ་ཡིན་ནོ། །དེ་
དག་གིས་དངོས་དང་བརྒྱུད་པ་ཅི་རིགས་པར་ཀུན་ནས་བསླངས་པའི་
ལུས་དང་ངག་གི་ལས་རྣམས་ནི་ལས་ཀྱི་ཀུན་ནས་ཉོན་མོངས་པ་ཡིན་་
ནོ༑ །བདེ་འགྲོའི་ཕུང་པོ་ཁམས་དང་སྐྱེ་མཆེད་རྣམས་ནི་སྐྱེ་བའི་ཀུན་
ནས་ཉོན་མོངས་པ་ཡིན་ནོ། །དེ་ལ་མཐོང་བས་སྤང་བར་བྱ་བའི་ཀུན་
ནས་ཉོན་མོངས་པ་དང་པོ་གཉིས་ནི་ཉོན་མོངས་ཅན་ཁོ་ན་ཡིན་ལ།
དེ་ཡང་དང་པོ་ནི་གཟུགས་དང་གཟུགས་མེད་ན་སྤྱོད་པ་རྣམས་ཀྱི་་་་་་
དང་གཉིས་པ་ཡང་གཟུགས་ན་སྤྱོད་པ་རྣམས་ཀྱི་ནི་བསྒྲིབས་ལ་ལུང་་་་
དུ་མ་བསྟན་པ་ཁོ་ན་ཡིན་ལ་གཉིས་ཀ་ཡང་འདོད་པ་ན་སྤྱོད་པ
རྣམས་ཀྱི་ནི་མི་དགེ་བ་ཁོ་ན་ཡིན་ནོ། །ཀུན་ནས་ཉོན་མོངས་པ་གསུམ་
ནི་རྣམ་པར་སྨིན་པའི་ངོ་བོ་ཡིན་པའི་ཕྱིར་མ་བསྒྲིབས་ལ་ལུང་དུ་མ་་་
བསྟན་པ་ཁོ་ན་ཡིན་ནོ། །འདི་དག་ལ་དགེ་བར་གཏོགས་པ་ནི་ཅུང་
ཟད་ཀྱང་མེད་དོ། །ཀུན་ནས་ཉོན་མོངས་པ་དང་པོ་ནི་ཁམས་གསུམ་
གས་བསྡུས་སོ། །གཉིས་པ་ནི་ཁམས་འོག་མ་གཉིས་ཀྱིས་བསྡུས་སོ། །ཐ་
མ་ནི་འདོད་པ་ཁོ་ནར་སྦྱར་རོ། །བསྒོམ་པས་སྤང་བར་བྱ་བའི་ཀུན་
ནས་ཉོན་མོངས་པ་དང་པོ་ནི་(༢༠༨བ) གོང་མར་གཏོགས་པ་
རྣམས་དང་འདོད་པའི་ལྟ་བ་ལྷན་སྐྱེས་མཚུངས་ལྡན་དང་བཅས་པ་་་་་
རྣམས་ནི་བསྒྲིབས་ལ་ལུང་དུ་མ་བསྟན་པ་ཡིན་ལ། འདོད་པར་
གཏོགས་པ་གཞན་རྣམས་ནི་མི་དགེ་བ་ཡིན་ནོ། །ཀུན་ནས་ཉོན་མོངས་
པ་གཉིས་པ་ལ་ནི་དགེ་བ་ལ་སོགས་པ་གསུམ་ག་ཡོད་ལ་ཐ་མ་ནི་མ
•515.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྒྲིབས་ལ་ལུང་དུ་མ་བསྟན་པ་ཁོ་ན་ཡིན་ནོ། །དང་པོ་དང་ཐ་མ་ནི་
ཁམས་གསུམ་གས་བསྡུས་སོ། །བར་མ་ནི་ཁམས་འོག་མ་གཉིས་ཀྱིས་
བསྡུས་སོ། །མཐོང་བས་སྤང་བར་བྱ་བ་རྣམས་ནི་སྤངས་ཕྱིན་ཆད་རྒྱུད་
ལ་ཀུན་ཏུ་མི་འབྱུང་ངོ་། །བསྒོམས་པས་སྤང་བར་བྱ་བའི་ཀུན་ནས་
ཉོན་མོངས་ཅན་རྣམས་ནི་སྤངས་ཕྱིན་ཆད་སླར་མི་འབྱུང་ངོ་། །དགེ་
བ་དང་མ་བསྒྲིབས་ལ་ལུང་མ་བསྟན་དག་ནི་སླར་ཡང་ཀུན་ཏུ་འབྱུང་་
མོད་འོན་ཀྱང་དེ་དག་ལས་སྲེད་པ་མི་འཕེལ་བའི་ཕྱིར་སྤངས་པ་ཞེས་་
བྱའོ༑ །དེ་ཙམ་ནི་སྤང་བྱ་གཉིས་ཀྱི་ཁྱད་པར་མདོར་བསྡུས་པ་སྟེ་རྒྱས་
པར་ནི་འོག་ཏུ་བཤད་པར་བྱའོ། །ཐམས་ཅད་ཀྱི་ཕྱོགས་གཅིག་ནི་
མཐོང་སྤང་དང་ཟག་མེད་བོར་བ་རྣམས་སོ། །སྒོམ་པ་ཕུན་སུམ་ཚོགས་
པའི་སྒོ་ནས་ཇི་སྐད་བཤད་པའི་བསྒོམས་པས་སྤང་བར་བྱ་བ་རྣམས་་་
སྤོང་ལ་དེ་ཡང་ཕུང་པོ་མི་རྟག་པ་ཆོས་ཙམ་ལ་འཐད་ཀྱི་བདག་རྟ་་་་་
པ་ལ་མི་རུང་བས་དེའི་ཕྱིར་བདག་སྒོམ་པ་ཕུན་སུམ་ཚོགས་པར་
མངོན་པར་ཞེན་པ་སྤོང་ངོ༌། །སྤང་བྱ་མ་ཡིན་པ་ནི་ཟག་པ་མེད་པའི་
ཆོས་རྣམས་ཡིན་ཏེ་རྣམ་པ་ཐམས་ཅད་དུ་ཉེས་པ་མེད་པས་གཉེན
པོས་གཞོམ་པར་བྱ་བ་མ་ཡིན་པའི་ཕྱིར་རོ། །ངེས་པར་འབྱེད་པའི་ཆ་
དང་མཐུན་པ་ནི་རྗེས་སུ་མཐུན་པའི་ཟག་མེད་ཡིན་ཡང་སྤང་བྱ་མ་
ཡིན་པའི་ཟག་མེད་ཀྱི་ཁོངས་སུ་གཏོགས་པ་མ་ཡིན་ཏེ་ཟག་པའི་་་་་་་་
གནས་ངན་ལེན་གྱི་རྗེས་སུ་འབྲེལ་བས་བསྒོམས་པས་སྤང་བར་བྱ་བ་་་
ཡིན་པའི་ཕྱིར་རོ། །དེ་ཡང་ཇི་ལྟར་ཞེ་ན་གང་གི་ཚེ་ངེས་པར་འབྱེད་
པའི་ཆ་དང་མཐུན་པའི་དགེ་བ་བསྒོམས་པ་དེའི་ཚེ་ཡང་ཉོན་མོངས་་་་
·516·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་ཅན་གྱི་ཡིད་ཡོད་པས་དགེ་བ་དེ་ཡང་བདག་ཏུ་འཛིན་པས་
བཅིངས་པའི་ཕྱིར་ཟག་(༢༠༩ན)པ་དང་བཅས་པ་ཡིན་ནོ། །གཞུང་
རྣམས་སུ་ཁམས་བཅུ་དང་སྐྱེ་མཆེད་བཞི་ཞེས་འདོན་ཅིང་འཆད་པ་་་་
ནི་ནོར་བར་མངོན་ཏེ། སྔར་གྱི་ཟག་པ་དང་བཅས་པ་དང་ཟག་པ་
མེད་པའི་དངོས་པོའི་རྐང་གྲངས་དང་འགལ་བའི་ཕྱིར་དང་རྣམ་པར་
ཤེས་པའི་ཁམས་ལྔ་ལ་ཟག་མེད་མི་སྲིད་དེ་དེ་དག་ནི་རང་བཞིན་གྱིས་
ཁ་ཕྱི་རོལ་ཏུ་བལྟས་པའི་རང་བཞིན་ཅན་ཡིན་པས་ལམ་བརྟེན་པ་མི་་
སྲིད་པའི་ཕྱིར་རོ། །འགྲེལ་པར་མི་སློབ་པའི་ལུས་ངག་གི་ལས་ཟག་
མེད་ཡིན་པས་ལུས་གཟུགས་སྒྲའི་ཁམས་ཟག་མེད་ཡོད་ཅེས་ཟེར་བ་་་་
ཡང་དཔྱད་པར་བྱ་སྟེ། ལུས་ཀྱི་ལས་གཟུགས་ཀྱི་ཁམས་སུ་འགྱུར་བ་ནི་
ལུས་ཀྱི་རྣམ་པར་རིག་བྱེད་ལས་གཞན་མ་ཡིན་ལ་དེ་ཡང་རྣམ་སྨིན་གྱི་
ལུས་ཀྱི་ཆ་ལ་བཏགས་པའི་དབྱིབས་ཡིན་པས་ཡང་དག་པར་ན་མ་་
བསྒྲིབས་ལུང་མ་བསྟན་དང་ཟག་པ་དང་བཅས་པར་འཐད་ཀྱི་དགེ་་་་
བའམ་ཟག་མེད་དུ་མི་འཐད་པའི་ཕྱིར་རོ། །སྔར་གཟུགས་སྒྲའི་ཁམས་
དགེ་བ་དང་མི་དགེ་བ་བཞག་པ་ནི་དགོས་པའི་དབང་གིས་ཉེ་བར་་་་་་
བཏགས་པ་ཙམ་ཡིན་ཞེས་བཤད་ཟིན་ཏོ། །དེ་བས་གཞུང་ཁ་ཅིག་ཏུ་
ཕུང་པོ་རྣམས་དང་ཁམས་གསུམ་དང་སྐྱེ་མཆེད་གཉིས་ཀྱི་ཕྱོགས་
གཅིག་ཅེས་འདོན་པས་དེ་ལྟར་ན་ཁམས་དང་སྐྱེ་མཆེད་ཐ་མ་གསུམ་་་
དང་གཉིས་ཀྱི་ཕྱོགས་ནི་ལམ་གྱི་བདེན་པ་དང་འདུས་མ་བྱས་ཀྱིས་་་་་་
བསྡུས་པ་རྣམས་སོ། །ཕུང་པོ་རྣམས་ཀྱི་ཕྱོགས་ནི་ལམ་དང་ལམ་གྱི་
རྗེས་ལ་ཐོབ་པས་བསྡུས་པ་རྣམས་སོ། །ཇི་སྐད་དུ་དཔེ་མེད་པར་
·517.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྟོད་པ་ལས། ཉེས་པ་ཉམས་སྨད་རྩད་ནས་བཏོན། །ཡོན་ཏན་སྤེལ་
ན་རྣམ་པར་སྦྱངས། །གཞུང་ལུགས་བཟང་པོ་དེས་ན་ཁྱོད། །གྲུབ་
མཆོག་ལྷག་པར་བརྙེད་པ་ལགས། །ཞེས་པ་ལྟར་སྤང་བྱའི་ཉེས་པ་མེད་
ཅིང་ཡོན་ཏན་རྣམས་དང་ལྡན་པའི་ཟག་མེད་ཆོས་ཙམ་དུ་ཤེས་པ་ན་་
བདག་དེ་ལྟ་བུའི་གྲུབ་པ་ཟག་མེད་དུ་མངོན་པར་ཞེན་པ་སྤོང་ངོ་། །
རྟེན་འབྲེལ་ལ་དོན་གསུམ་གྱིས་མདོར་བསྟན་པ་དང་དེ་རྒྱས་པར་་
བཤད་པ་གཉིས་ལས། དང་པོ་(༢༠༩བ)ནི། ཇི་ལྟར་ན་རྟེན་ཅིང་
འབྲེལ་བར་འབྱུང་བ་ཡིན་ཞེས་པ་ལ་སོགས་པའོ། །དེ་ཡང་ཤེས་པར་
བྱ་བའི་དངོས་པོ་རྟེན་ཅིང་འབྲེལ་བར་འབྱུང་བ་དེ་ཉིད་ཤེས་པར་བྱ་་
བའི་དོན་མཚན་ཉིད་ལ་སོགས་པ་བཅུའི་སྒོ་ནས་ཡོངས་སུ་ཤེས་པར་་་
བྱེད་པ་ཡིན་ནོ། །དེ་ལ་རྟེན་འབྲེལ་གྱི་རང་བཞིན་ཤེས་པར་བྱེད་པའི་
མཚན་ཉིད་དང་མཚན་ཉིད་དེ་དང་ལྡན་པའི་མཚན་གཞིའི་ཡན་ལག་
རྣམ་པར་དབྱེ་བ་དང༌། ཕྱེ་བའི་ཡན་ལག་དེ་རྣམས་རྒྱུ་འབྲས་ཀྱི་ཡན་
ལག་བཞིར་མདོར་བསྡུ་བ་དང༌། ཡན་ལག་དེ་རྣམས་སྔ་མ་སྔ་མ་ཕྱི་མ་
ཕྱི་མའི་རྐྱེན་དུ་རྣམ་པར་བཞག་པ་དང་། ཡན་ལག་སྔ་མ་སྔ་མས་ཕྱི་མ་
ཕྱི་མ་ལ་བྱ་བ་བྱེད་ཚུལ་གྱི་ལས་རྣམ་པར་བཞག་པ་དང་། ཡན་ལག་དེ
རྣམས་ཀུན་ནས་ཉོན་མོངས་པ་རྣམ་པ་གསུམ་དུ་བསྡུ་བ་དང་། རྟེན་
འབྲེལ་གྱི་སྒྲའི་དོན་དང་དོན་དེ་ཉིད་རྟོགས་པར་དཀའ་བའི་ཕྱིར་་་་་་་
ཟབ་པ་དང་། ཕྱི་ནང་གི་རྟེན་འབྲེལ་ཀུན་གྱི་ཐུན་མོང་གི་རབ་ཏུ་དབྱེ་
བ་དང་། ནང་གི་རྟེན་འབྲེལ་སྤང་བའི་ཕྱིར་དུ་དེ་དག་ལུགས་དང་
མཐུན་པ་དང་ལུགས་དང་མི་མཐུན་པར་བསྒོམ་པའི་ཚུལ་བསྟན་པས་
•518.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀྱང་རྟེན་ཅིང་འབྲེལ་བར་འབྱུང་བ་རྣམ་པར་བཞག་པར་བལྟའོ། །
ཆོས་ཀྱི་ཁམས་དང་སྐྱེ་མཆེད་ཀྱི་ཕྱོགས་གཅིག་འདུས་མ་བྱས་མ་
གཏོགས་པ་སྟེ་དེ་ནི་རྒྱུ་དང་རྐྱེན་ལ་རག་མ་ལས་པས་རྟེན་ཅིང་འབྲེལ་
བར་འབྱུང་བ་མ་ཡིན་ནོ། །སྐྱེ་བ་ཐམས་ཅད་གཡོ་བ་མེད་པའི་རྐྱེན་
ལས་བྱུང་བ་སོགས་ཀྱི་རྟེན་འབྲེལ་དུ་ཤེས་པ་ན་བདག་ཏུ་གདགས་་་་་་
པའི་གཞི་ནང་གི་དངོས་པོ་རྣམས་དང་ཆོས་ཕྱིའི་དོན་རྣམས་རྒྱང་་་་་་་
པན་པ་ལྟར་རྒྱུ་མེད་པར་སེམས་པ་དང་། གྲངས་ཅན་ལ་སོགས་པ་
ལྟར་དབང་ཕྱུག་དང་གཙོ་བོ་སོགས་མི་མཐུན་པའི་རྒྱུ་ལས་བྱུང་བར་་་
མངོན་པར་ཞེན་པ་སྤོང་བར་བྱེད་དེ། རྟེན་ཅིང་འབྲེལ་བར་འབྱུང་བ་
ནི་ལྟ་བ་ངན་པ་ཐམས་ཅད་ཀྱི་གཉེན་པོ་ཡིན་པའི་ཕྱིར་རོ།
དེ་དག་རྒྱས་པར་བཤད་པ་ལ་བཅུ་ལས་རེ་ཞིག་རྟེན་ཅིང་འབྲེལ་་་་
བར་འབྱུང་བའི་མཚན་ཉིད་ཀྱི་དབང་དུ་བྱས་ནས་བཅོམ་ལྡན་འདས་
ཀྱིས་བྱེ་བྲག་རྣམ་པར་འབྱེད་པའི་མདོ་ལས། འདི་ཡོད་པས་འདི་
འབྱུང་༑འདི་(༢༡༠ན)སྐྱེས་པས་འདི་སྐྱེ་སྟེ། འདི་ལྟ་སྟེ་མ་རིག་པའི་
རྐྱེན་གྱིས་འདུ་བྱེད་ཅེས་པ་ལ་སོགས་པ་གང་གསུངས་པ་དེ་ལ་འདི་་་་
ཡོད་ན་འདི་འབྱུང་ཞེས་པའི་དོན་ནི་ཕྱི་དང་ནང་གི་འབྲས་བུ་རྣམས་་
གཡོ་བ་མེད་པའི་རྐྱེན་ལས་བྱུང་བའི་ཕྱིར་ཏེ་རྒྱུ་དང་རྐྱེན་ཉེ་བར་ཡོད་
པ་ཙམ་ལས་འབྲས་བུ་འབྱུང་གི་རྒྱུ་རྐྱེན་ལ་འབྲས་བུ་འདི་འདྲ་བ་ཞིག་
བསྐྱེད་པར་བྱའོ་ཞེས་བློ་སྔོན་དུ་གཏོང་བའི་གཡོ་བ་མེད་པའི་ཕྱིར་རོ། །
འདིས་ནི་དབང་ཕྱུག་དང་ཚངས་པ་ལ་སོགས་པ་སེམས་དང་ལྡན་
པའི་བྱེད་པ་པོར་ཁས་ལེན་པ་བསལ་བ་ཡིན་ནོ། །འདི་སྐྱེས་པའི་ཕྱིར་
•519.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདི་སྐྱེ་ཞེས་པའི་དོན་ནི་འབྲས་བུ་རྣམས་མི་རྟག་པའི་རྐྱེན་ལས་བྱུང་་
བའི་ཕྱིར་ཏེ་རྒྱུའི་རང་གི་ངོ་བོ་རྐྱེན་ལས་མ་གྲུབ་པ་ལ་འབྲས་བུ་་་
འགའ་ཡང་འབྱུང་བ་མ་ཡིན་ཏེ་དེ་ནི་ནམ་མཁའ་ལ་སོགས་པ་བཞིན་་
དུ་རང་གི་ངོ་བོ་མ་གྲུབ་པའི་ཕྱིར་དང༌། ཅི་སྟེ་གྲུབ་ན་ཡང་དེ་ལྟ་བུ་ལ་
རྐྱེན་གྱི་ཁྱད་པར་བྱར་མེད་པའི་ཕྱིར་འབྲས་བུ་ཐམས་ཅད་ཅིག་ཅར་་་
སྐྱེ་བའམ་ནམ་ཡང་མི་སྐྱེ་བར་ཐལ་བར་འགྱུར་བའི་ཕྱིར་རོ། །འདིས་
ནི་གཙོ་བོ་ལ་སོགས་པ་བློའི་གཡོ་བ་མེད་ཀྱང་རྟག་པ་བྱེད་པ་པོར་སྨྲ་་་
བ་བསལ་བ་ཡིན་ནོ། །འདི་ལྟ་སྟེ་མ་རིག་པའི་རྐྱེན་གྱིས་འདུ་བྱེད་ཅེས་
པ་ལ་སོགས་པའི་དོན་ནི་གཡོ་བ་མེད་ཅིང་མི་རྟག་ཀྱང་རྐྱེན་གང་ཡང་
རུང་བ་ལས་འབྲས་བུ་ཐམས་ཅད་འབྱུང་བ་མ་ཡིན་གྱི་མ་རིག་པ་ལས་
འདུ་བྱེད་ལྟར་རྗེས་སུ་མཐུན་པའི་འབྲས་བུ་སྐྱེ་བ་ལ་ནུས་པ་དང་ལྡན་
པའི་རྐྱེན་ལས་དེ་དང་རྗེས་སུ་མཐུན་པའི་འབྲས་བུ་འབྱུང་བའི་ཕྱིར་་་་
རོ༑ །འདིས་ནི་ས་སོགས་འབྱུང་བ་་ནམས་ལ་སེམས་སྐྱེ་བར་སྨྲ་བ་ལ་
སོགས་པ་སེལ་བར་བྱེད་དོ། །མདོར་བསྡུ་ན་ཁྱད་པར་གསུམ་དང་ལྡན་
པའི་རྐྱེན་ལས་བྱུང་བ་ནི་རྟེན་ཅིང་འབྲེལ་བར་འབྱུང་བའི་མཚན་
ཉིད་ཡིན་ནོ། །ཁྱད་པར་གསུམ་གང་ཞེ་ན་གཡོ་བ་མེད་པ་ལ་སོགས་
པའོ༑།དེ་ལ་དང་པོས་ནི་སྔོན་གྱི་མཐའ་ལ་རྨོངས་པ་སེལ་ཏེ་ཕྱི་ནང་གི་
འབྲས་བུ་འདི་དག་སྔོན་དབང་ཕྱུག་ལ་སོགས་པ་བྱེད་པ་པོ་འགའ་
ཞིག་གིས་བློ་སྔོན་དུ་བཏང་སྟེ།(༢༡༠བ)བྱས་སམ་སྙམ་པའི་དོགས་
པ་བཟློག་པར་བྱེད་པའི་ཕྱིར་རོ། །གཉིས་པས་ནི་ད་ལྟར་གྱི་རང་གི་ངོ་
བོ་ལ་རྨོངས་པ་སེལ་ཏེ་གཙོ་བོ་ལ་སོགས་པ་རྟག་པའི་རྒྱུ་ལས་བྱུང་་
•520.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བས་རང་གི་ངོ་བོ་ཡང་སྐད་ཅིག་གིས་སྐྱེ་འགག་མི་བྱེད་པའི་རྟག་
སྒྲོ་འདོགས་པ་ལྡོག་པའི་ཕྱིར་ཏེ་རྒྱུ་རྐྱེན་མི་རྟག་པ་ལས་སྐྱེས་པའི་་་་་་་་
འབྲས་བུ་རྟག་པའི་གོ་སྐབས་མེད་པའི་ཕྱིར་རོ། །གསུམ་པས་ནི་ཕྱི་
མའི་མཐའ་ལ་རྨོངས་པ་སེལ་ཏེ་ཕྱུགས་ཀྱི་མཆོད་སྦྱིན་ལ་སོགས་པ་མི་་
མཐུན་པའི་རྒྱུ་ལས་མ་འོངས་པ་ན་མཐོ་རིས་ཀྱི་བདེ་བ་ལ་སོགས་པ
མི་མཐུན་པའི་འབྲས་བུ་འབྱུང་བར་སྨྲ་བ་སེལ་བའི་ཕྱིར་ཏེ་རྒྱུ་དང་་་་་
རྗེས་སུ་མཐུན་པར་འབྲས་བུ་འབྱུང་གི་མི་མཐུན་པའི་རྒྱུ་ལས་མི་་་་་་་་
མཐུན་པའི་འབྲས་བུ་མི་འབྱུང་བའི་ཕྱིར་རོ། །དེ་ལྟར་ན་ཆོས་འདི་
ལས་ཕྱི་རོལ་ཏུ་གྱུར་པ་རྣམས་ནི་རྟེན་ཅིང་འབྲེལ་བར་འབྱུང་བ་ཁས་་
མི་ལེན་ཏེ་བྱེད་པ་པོ་དང་རྟག་པའི་རྒྱུ་ཁས་ལེན་པའི་ཕྱིར་དང་ཁ་་་
ཅིག་རྒྱུ་མེད་དུ་སྨྲ་བའི་ཕྱིར་རོ། །ཆོས་འདི་པ་ཐམས་ཅད་ནི་རྟེན་ཅིང་
འབྲེལ་བར་འབྱུང་བ་སྨྲ་བ་ཤ་སྟག་ཡིན་ཏེ་གཞན་དུ་ན་ཆོས་འདི་ལས་
ཕྱི་རོལ་ཏུ་གྱུར་པར་ཐལ་བའི་ཕྱིར་ཏེ་དེ་བཞིན་གཤེགས་པའི་གསུང་་་
གི་གཅེས་པ་ཟབ་མོ་ཁས་མི་ལེན་པའི་ཕྱིར་རོ། །ཇི་སྐད་དུ་སློབ་དཔོན་
ཀླུ་སྒྲུབ་ཀྱིས། རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་གི་
མཛོད་ཀྱི་གཅེས་པ་ཟབ་མོ་སྟེ། །ཞེས་གང་གསུངས་པ་ལྟར་རོ། །དེ་ལྟ་
ན་ཡང་གྲུབ་མཐའ་སྨྲ་བ་ཐམས་ཅད་ཀྱིས་རྟེན་ཅིང་འབྲེལ་བར་
འབྱུང་བའི་དོན་ཕྱིན་ཅི་མ་ལོག་པར་རྟོགས་པ་ནི་མ་ཡིན་ཏེ་འདི་ལྟར།
རྟེན་ཅིང་འབྲེལ་བར་འབྱུང་བ་ནི་གཉིས་ཏེ། ངོ་བོ་ཉིད་རྣམ་པར་
འབྱེད་པའི་རྟེན་འབྲེལ་དང་། སྡུག་པ་དང་མི་སྡུག་པའི་འགྲོ་བ་རྣམ་
པར་འབྱེད་པའི་རྟེན་འབྲེལ་ལོ། །དང་པོ་ནི་ཕྱི་དང་ནང་གི་དངོས་པོ་
·521·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀུན་རྒྱུ་དང་རྐྱེན་གང་ལས་ཇི་ལྟར་འབྱུང་བའི་ཚུལ་ལོ། །གཉིས་པ་ནི་
ནང་གི་སྐྱེ་མཆེད་དྲུག་གི་དངོས་པོ་འདི་རྒྱུ་དང་རྐྱེན་གང་ལས་འགྲོ་བ་
ལྔ་པོ་འཁོར་བར་ཚུལ་ཇི་ལྟར་འཇུག་པའོ། །དེ་ལ་ཕྱི་རོལ་བདག་ནི་
རྟེན་ཅིང་འབྲེལ་བར་འབྱུང་བ་དང་(༢༡༡ན)པོ་ལ་རྨོངས་པས་རྒྱུ་་
མེད་པ་དང་མི་མཐུན་པ་རྒྱུར་སྨྲ་བར་བྱེད་ལ། གཉིས་པ་ལ་རྨོངས་
པས་ཟ་བ་པོ་ལ་སོགས་པའི་བདག་ཏུ་རྟོག་པར་བྱེད་དོ། །བྱེ་བྲག་ཏུ་སྨྲ་
བ་དང་མདོ་སྡེ་པ་དག་ཀྱང་རྟེན་ཅིང་འབྲེལ་བར་འབྱུང་བ་དང་པོ་ལ་
རྨོངས་པ་ཡིན་ཏེ། ཕྱི་རོལ་རྣམས་རྡུལ་ཕྲན་གྱིས་བྱས་པ་དང་ནང་གི་
སྐྱེ་མཆེད་རྣམས་ཀྱང་སྔོན་གྱི་ལས་ཀྱི་རྒྱུ་ལས་བྱུང་བ་ལ་སོགས་ཁས
ལེན་པའི་ཕྱིར་རོ། །མ་རིག་པའི་རྐྱེན་གྱིས་འདུ་བྱེད་ལ་སོགས་པ་ཡན་
ལག་བཅུ་གཉིས་ཀྱི་འཇུག་པ་ཁས་ལེན་པའི་ཕྱིར་རྟེན་ཅིང་འབྲེལ་་་་་་་་
བར་འབྱུང་བ་གཉིས་པ་ལ་རྨོངས་པ་མ་ཡིན་མོད། འོན་ཀྱང་བྱེ་བྲག་
ཏུ་སྨྲ་བ་རྣམས་ནི་ཡན་ལག་བཅུ་གཉིས་པོ་ཐམས་ཅད་ཀྱང་ཚེ་གསུམ་་
གྱི་ཕུང་པོ་ལྔ་གའི་གནས་སྐབས་ལ་འཇོག་པ་སོགས་ལོག་པར་རྟོག་པ་་
ཡང་ཡོད་པས་རྣམ་པ་ཐམས་ཅད་དུ་ཕྱིན་ཅི་མ་ལོག་པར་རྟོགས་པ
ཡང་མ་ཡིན་ནོ། །དེ་ལ་རྟེན་ཅིང་འབྲེལ་བར་འབྱུང་བ་དང་པོ་ཤེས་
པས་ནི་ཤེས་བྱའི་སྒྲིབ་པ་སྤོང་བར་བྱེད་དོ། །གཉིས་པའི་རང་བཞིན་
ཁོང་དུ་ཆུད་པ་ལས་ནི་ཉོན་མོངས་པའི་སྒྲིབ་པ་སྤོང་བར་བྱེད་པ་ཡིན་
ཏེ་རྟེན་ཅིང་འབྲེལ་བར་འབྱུང་བ་རྣམ་པ་གཉིས་པོ་དེ་ནི་གོ་རིམ་་་་་་
བཞིན་དུ་ཆོས་དང་གང་ཟག་གི་བདག་མེད་པས་རབ་ཏུ་བྱེ་བ་ཡིན
པའི་ཕྱིར་རོ། །དེའི་ཕྱིར་ཉན་ཐོས་དང་རང་སངས་རྒྱས་ཀྱི་ཐེག་པ་བ་
•522.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དག་ནི་རྟེན་ཅིང་འབྲེལ་བར་འབྱུང་བ་གཉིས་པ་ལྷུར་ལེན་པར་བྱེད་་་
ལ༑ ཐེག་པ་ཆེན་པོ་བ་དག་ནི་དང་པོ་ཉིད་ལྷུར་ལེན་པར་བྱེད་དོ། །དེ་
ལ་ཐེག་པ་ཆེན་པོ་བ་ནི་གཉིས་ཏེ། རྣམ་པར་རིག་པ་ཙམ་དུ་སྨྲ་བ་
དང་༑ ངོ་བོ་ཉིད་མེད་པར་སྨྲ་བའོ། །རྣམ་པར་རིག་ཙམ་དུ་སྨྲ་བ་དག་
གི་རྟེན་ཅིང་འབྲེལ་བར་འབྱུང་བ་དང་པོ་ས་བོན་ཐམས་ཅད་པའི་་་་་་
རྣམ་པར་སྨིན་པའི་རྣམ་ཤེས་ལས་ཆོས་རྣམས་ཐམས་ཅད་འབྱུང་བའི་
ཚུལ་ནི་སྔར་རྒྱས་པར་བཤད་ཟིན་ཏོ། །རྟེན་ཅིང་འབྲེལ་བར་འབྱུང་བ་
གཉིས་པོ་མ་རིག་པ་ལ་སོགས་པ་ཡན་ལག་བཅུ་གཉིས་ཀྱིས་འཇུག་པ་་
ནི་གཞུང་ཉིད་དུ་རྒྱས་(༢༡༡བ) པར་འཆད་པར་འགྱུར་རོ། །དེ་
གཉིས་ཀའི་ཐུན་མོང་གི་མཚན་ཉིད་གཡོ་བ་མེད་པའི་རྐྱེན་ལས་བྱུང་་་
བ་སོགས་ཀྱང་བཤད་ཟིན་ཏོ།། །ངོ་བོ་ཉིད་མེད་པར་སྨྲ་བ་དག་གི་ལྟར་
ན་ནི་རྣམ་རིག་ཙམ་དུ་སྨྲ་བ་དག་ཀྱང་རྟེན་ཅིང་འབྲེལ་བར་འབྱུང་
བའི་དོན་ལ་ཕྱིན་ཅི་ལོག་ཏུ་ཞུགས་པ་ཡིན་ཏེ་ཇི་ལྟར་སྣང་བའི་རྒྱུ
དང་རྐྱེན་ཀུན་རྫོབ་པ་བོར་ནས་ཤིན་ཏུ་མི་སྣང་བ་ཀུན་གཞི་རྣམ་ཤེས་
ཀྱི་རྒྱུ་ལས་འབྱུང་བར་ཁས་ལེན་པའི་ཕྱིར་རོ། །དེ་དག་གི་ལྟར་ན་རྟེན་
ཅིང་འབྲེལ་བར་འབྱུང་བའི་དོན་ནི་བདག་དང་གཞན་དང་གཉིས་ཀ་
དང་རྒྱུ་མེད་པ་ལས་སྐྱེ་བ་རྣམ་པར་སྤངས་ནས་སྒྱུ་མའི་མེ་ལས་དྲག་་་་་
ཏུ་དུ་བ་འབྱུང་བ་ལྟར་རྣམ་པར་རྟོག་པའི་ཚངས་པས་སྤྲུལ་པའི་རྒྱུ་་་་
འབྲས་ནི་རྟེན་ཅིང་འབྲེལ་བར་འབྱུང་བ་ཞེས་ཐ་སྙད་དུ་འདོགས་་་་་་་
པར་བྱེད་དོ། །ཇི་སྐད་དུ་དབུ་མ་བསྟོད་པར། སྡུག་བསྔལ་རང་གིས་
བྱས་པ་དང་། །གཞན་གྱིས་བྱས་པ་གཉིས་ཀས་བྱས། །རྒྱུ་མེད་རྟོག་གེ་
•523·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་ཡིས་བརྟགས། །ཁྱོད་ཀྱིས་བརྟེན་ནས་འབྱུང་བར་གསུངས། །ཞེས་
གསུངས་པ་ལྟར་རོ། །ཤིན་ཏུ་ཟབ་པའི་རྟེན་ཅིང་འབྲེལ་བར་འབྱུང་བ་
འདི་ནི་སྣོད་དུ་རུང་ཞིང་དོན་དུ་གཉེར་བ་རྣམས་ལ་ཁོ་བོས་ལོགས་སུ་
བསྟན་པར་བྱའི་འདིར་ནི་སྐབས་མ་ཡིན་པའི་ཕྱིར་མི་སྤྲོའོ། །རྣམ་པར་
རིག་པ་ཙམ་དུ་སྨྲ་བ་དག་གི་ལྟར་ན་ངོ་བོ་ཉིད་མེད་པར་སྨྲ་བ་རྣམས་་
ཀྱི་རྟེན་འབྲེལ་གྱི་ཚུལ་དེ་ཡང་དག་པ་མ་ཡིན་ཏེ་འབྲས་བུ་རྣམས་རང་
ལས་དོན་གཞན་པའི་རྒྱུ་དང་རྐྱེན་ལས་སྐྱེ་བ་ལ་སྐུར་བ་གདབ་པའི་་་་་་
ཕྱིར་རོ་སྙམ་དུ་སེམས་པར་བྱེད་དོ། །གཉིས་པ་ཡན་ལག་རྣམ་པར་
དབྱེ་བ་ནི། ཡན་ལག་བཅུ་གཉིས་རྣམས་ཏེ། ཞེས་པ་ལ་སོགས་པའོ། །
དེ་ལ་མ་རིག་པ་ནི་གང་གི་དབང་གིས་སེམས་ཅན་རྣམས་འཁོར་བའི་་
ཉེས་དམིགས་དང་མྱ་ངན་ལས་འདས་པའི་ཕན་ཡོན་ལ་རྨོངས་པ་་་་་་་
རིག་པ་ཡེ་ཤེས་ཀྱི་མི་མཐུན་ཕྱོགས་སུ་གྱུར་པ་ཞིག་ཡིན་ནོ། །དེ་ཡང་
མཐོང་བས་སྤང་བར་བྱ་བའམ་འོན་ཏེ་བསྒོམ་པས་སྤང་བར་བྱ་བ་་་་་་
གང་ཡིན་ཞེ་ན། འདི་ལ་དོན་གསང་རྣམ་པར་བཤད་པ་ལས། འདི་ནི་
ཡང་སྲིད་པར་འཕེན་བྱེད་( ༢༡༢ན) ཡིན་པའི་ཕྱིར་དང་། རྟེན་
འབྲེལ་གྱི་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །ཅེས་
གསུངས་པའི་ཕྱིར་མཐོང་བས་སྤང་བར་བྱ་བའི་མ་རིག་པ་ཡིན་ནོ་
ཞེས་བཤད་ཀྱང་ལེགས་པར་མ་མཐོང་སྟེ་འདི་ལྟར། འདོད་པ་ན་སྤྱོད་
པའི་མཐོང་བས་སྤང་བར་བྱ་བའི་ཉོན་མོངས་པ་ཐམས་ཅད་ནི་མི་
དགེ་བ་ཁོ་ན་ཡིན་ལ་དེའི་ཕྱིར་འདོད་པར་བསགས་པའི་བསོད་
ནམས་དང་མི་གཡོ་བའི་འདུ་བྱེད་དེ་དག་མི་དགེ་བ་ཡིན་པར་འགྱུར་་
·524·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཏེ་འདོད་པའི་མཐོང་སྤང་མ་རིག་པའི་རྐྱེན་ལས་བྱུང་བའི་ར་་་་་་་་
བསོད་ནམས་མ་ཡིན་པའི་ལས་བཞིན་ནོ། །དེ་བས་ན་སྐབས་འདིའི་མ་
རིག་པ་ནི་འདུ་བྱེད་ཐམས་ཅད་ཀྱི་སྤྱིའི་རྐྱེན་ཡིན་པའི་ཕྱིར་བསྒོམ་་་་
པས་སྤང་བར་བྱ་བ་ཡིན་ནོ། །དེ་ཡང་ཉོན་མོངས་པ་ཅན་གྱི་ཡིད་ཀྱི་
འཁོར་དུ་འབྱུང་བའི་མ་རིག་པ་མ་འདྲེས་པ་ཞེས་བཤད་པ་དེ་ཡིན་གྱི་
ཡིད་ཀྱི་ཤེས་པའི་འཁོར་དུ་སྐྱེས་པ་རྣམས་ནི་མ་ཡིན་ཏེ་དེ་ནི་བསོད་་་་་
ནམས་དང་མི་གཡོ་བའི་འདུ་བྱེད་དག་ལ་རྗེས་སུ་མི་འབྲང་བའི་ཕྱིར་་
རོ༑ །ཅི་སྟེ་ཉོན་མོངས་པ་ཅན་གྱི་ཡིད་འཁོར་དང་བཅས་པ་ནི་ཁ་ནང་
དུ་བལྟས་པའི་ཕྱིར་དགེ་བའམ་མི་དགེ་བའི་ལས་ཀུན་ནས་སློང་བར་་་
བྱེད་མི་ནུས་པ་མ་ཡིན་ནོ། །ཇི་ལྟར་འདུ་བྱེད་ཀྱི་རྐྱེན་དུ་འགྱུར་ཞེ་ན།
ཀུན་སློང་ནི་རྣམ་པ་གཉིས་ཏེ་རྒྱུའི་དུས་ཀྱི་ཀུན་སློང་དང་དེའི་དུས་ཀྱི་
ཀུན་སློང་ངོ༌།། །དང་པོ་ནི་བརྒྱུད་པའི་རྐྱེན་ཡིན་ནོ། །གཉིས་པ་ནི་
དངོས་ཀྱི་རྐྱེན་ཡིན་ནོ། །མ་རིག་པའི་རྐྱེན་གྱིས་འདུ་བྱེད་ཅེས་བྱ་བ་
འདིར་ནི་རྒྱུའི་དུས་ཀྱི་ཀུན་སློང་གི་དབང་དུ་བྱས་པ་ཡིན་གྱི་དེའི་དུས་
ཀྱི་ཀུན་སློང་ནི་མ་ཡིན་ཏེ་གཞན་དུ་ན་བསོད་ནམས་དང་མི་གཡོ་བའི་
ལས་ཀྱང་ཉོན་མོངས་ཅན་ཁོ་ནར་འགྱུར་ཏེ་མ་རིག་པ་དེའི་དུས་ཀྱི་་་་
ཀུན་སློང་དུ་ལྡན་པའི་ཕྱིར་བསོད་ནམས་མ་ཡིན་པའི་ལས་བཞིན་ནོ། །
དེ་བས་ན་འདུ་བྱེད་རྣམ་པ་གསུམ་ག་ཡང་རྒྱུའི་དུས་ཀྱི་ཀུན་སློང་མ་་་་
རིག་པས་ཀུན་ནས་བསླང་བར་མཚུངས་པའི་ཕྱིར་ཐམས་ཅད་ཀྱང་་་་་་
ཡང་སྲིད་པའི་སྐྱེ་བ་འཕེན་བྱེད་དུ་འགྱུར་བ་ཡིན་ལ། དེའི་དུས་ཀྱི་
ཀུན་སློང་(༢༡༢ བ) དགེ་བ་དང་མི་དགེ་བའི་རྩ་བ་སོ་སོ་ལས་བྱུང་་་
•525.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་རྣམ་སྨིན་འདོད་པ་དང་མི་འདོད་པ་འབྱིན་པའི་ལས་དགེ་་་
སྡིག་སོ་སོར་འགྱུར་བ་ཡིན་ནོ། །དེ་ཡང་བསོད་ནམས་མ་ཡིན་པའི་
ལས་ཀྱི་དེའི་དུས་ཀྱི་ཀུན་སློང་ནི་མི་དགེ་བའི་རྩ་བ་གསུམ་གང་རུང་་་་་
ཡིན་ལ་གཞན་གཉིས་ཀྱི་དེའི་དུས་ཀྱི་ཀུན་སློང་ནི་མ་ཆགས་པ་ལ་་་
སོགས་པའི་དགེ་བའི་རྩ་བ་གསུམ་ག་ཡིན་ནོ། །ཉོན་མོངས་པ་ཅན་གྱི་
ཡིད་ཀྱི་འཁོར་གྱི་མ་རིག་པ་རྒྱུའི་དུས་ཀྱི་ཀུན་སློང་དུ་ཡང་ཇི་ལྟར་་་་་་་
རུང་ཞེ་ན། མ་རིག་པ་དེའི་དབང་གིས་བདག་ཏུ་ལྟ་བ་དང་བདག་ལ་
ཆགས་པ་འབྱུང་ལ། གང་ཞིག་བདག་ལ་ཆགས་པ་དང་བཅས་པ་དེ་ནི་
བདག་ཚེ་འདིར་བདེ་བའི་ཆེད་དུ་སྲོག་གཅོད་པ་ལ་སོགས་པ་བསོད་་་
ནམས་མ་ཡིན་པའི་ལས་ལ་འཇུག་པར་བྱེད་ལ། བདག་ཚེ་ཕྱི་མར་བདེ་
བར་འདོད་པས་ནི་བསོད་ནམས་དང་མི་གཡོ་བའི་ལས་ལ་འཇུག་་་་་་
པར་བྱེད་དོ། །དེ་ལྟར་ན་འདུ་བྱེད་དེ་དག་གང་ལས་འབྱུང་བའི་གཞི་
ནི་མ་རིག་པ་དེ་ཉིད་ཡིན་པའི་ཕྱིར་མ་རིག་པ་དེ་ནི་དེ་དག་གིས་རྒྱུའི་་
དུས་ཀྱི་ཀུན་སློང་དུ་རིགས་པ་མ་ཡིན་ནོ། །འོ་ན་མ་རིག་པ་ནི་སྒོམ་
སྤང་ཡིན་པའི་ཕྱིར་དང་བདེན་པ་མཐོང་བ་འགའ་ཞིག་ལ་ཡང་ཡོད་་་
པའི་ཕྱིར་འཕགས་པ་རྣམས་ཀྱིས་ཀྱང་ཡང་སྲིད་འཕེན་བྱེད་ཀྱི་ལས་་་་
གསོག་པར་འགྱུར་རོ་ཞེ་ན། ཉེས་པ་འདི་ཡོད་པ་མ་ཡིན་ཏེ། ཇི་སྲིད་
བདེན་པ་མངོན་སུམ་དུ་མ་མཐོང་བ་དེ་སྲིད་དུ་ནི་བྱིས་པ་རྣམས་ལ་་་་
བདག་མེད་ལ་མོས་པ་ཙམ་ཡོད་ཀྱང་དེ་ནི་ཤིན་ཏུ་སྟོབས་ཆུང་བའི་་་་་་
ཕྱིར་དང་། བདག་ཏུ་ལྟ་བ་ནི་ཐོག་མ་མེད་པ་ནས་གོམས་པས་ཤུགས་
ཆེ་བའི་ཕྱིར་ཡང་སྲིད་འཕེན་བྱེད་ཀྱི་ལས་གསོག་པར་བྱེད་པ་ཡིན་ལ།
•526•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གང་གི་ཚེ་བདེན་པ་མངོན་སུམ་དུ་མཐོང་བ་དེའི་ཚེ་བདག་མེད་
རྟོགས་པའི་ཤེས་རབ་ནི་ཆེས་སྟོབས་དང་ལྡན་པའི་ཕྱིར་རྗེས་ཐོབ་ཏུ་་་
རི་མོ་མཁན་རང་གིས་བྲིས་པའི་གཟུགས་བརྙན་ལ་གནོད་སྦྱིན་དུ་
འཁྲུལ་བ་ལྟར་བདག་ལྟ་ཅུང་ཟད་སྐྱེ་ཡང་དེ་མ་ཐག་ལྡོག་པས་སྟོབས་་
ཆུང་བའི་ཕྱིར་ཡང་སྲིད་འཕེན་པའི་ནུས་པ་མེད་པའི་ཕྱིར་རོ། །གཞན་
ཡང་འདི་ཉིད་དུ་མ་རིག་པ་ནི་( ༢༡༣ན)རྣམ་པ་གཉིས་ཏེ་ལས་་་་་་་་
འབྲས་ལ་རྨོངས་པ་དང་དེ་ཁོ་ནའི་དོན་ལ་རྨོངས་པའོ། །དང་པོས་ནི་
བསོད་ནམས་མ་ཡིན་པའི་ལས་གསོག་པར་བྱེད་དོ། །གཉིས་པས་ནི་
བསོད་ནམས་དང་མི་གཡོ་བའི་ལས་གསོག་པར་བཤད་པ་ཇི་ལྟར་ཞེ་་་
དང་པོ་ནི་དེའི་དུས་ཀྱི་ཀུན་སློང་གི་དབང་དུ་བྱས་པ་ཡིན་ལ།ན༑
གཉིས་པ་ནི་རྒྱུའི་དུས་ཀྱི་ཀུན་སློང་གི་དབང་དུ་བྱས་པའི་ཕྱིར་ཉེས་པ་
མེད་དོ། །གང་ཡང་རྣལ་འབྱོར་སྤྱོད་པའི་སར། རྒྱུན་དུ་ཞུགས་པས་
ཡན་ལག་དུ་ཞིག་སྤངས་པར་བརྗོད་པར་བྱ་ཞེ་ན། ཐམས་ཅད་ཀྱི་
ཕྱོགས་གཅིག་སྟེ་གང་ཡང་རིལ་པོར་སྤངས་པ་ཡིན་ནོ། །ཞེས་གསུངས་
པའང་ངན་སོང་བའི་འགྲོ་བས་བསྡུས་པ་རྣམས་སྤངས་པ་དང་། བདེ་
འགྲོ་བའི་འགྲོ་བས་བསྡུས་པ་རྣམས་མ་སྤངས་པ་ལ་དགོངས་པ་ཡིན་་་
གྱི་མ་རིག་པ་ལ་སྤང་བྱ་གཉིས་ཡོད་པར་སྟོན་པ་ནི་མ་ཡིན་ནོ། །གཞན་
ཡང་མཐོང་བས་སྤང་བར་བྱ་བའི་མ་རིག་པ་ནི་ཆོས་ལོག་ཉན་པ་ལ་་
སོགས་པ་གློ་བུར་བའི་རྐྱེན་གྱིས་བསྒོས་པའི་ཀུན་བཏགས་ཡིན་པའི་་་་་
ཕྱིར་བྱ་དང་རི་དྭགས་དང་གྲུབ་མཐས་བློ་མ་བསྒྱུར་བའི་བྱིས་པ
རྣམས་ལ་དེ་མངོན་གྱུར་དུ་འབྱུང་བ་མེད་པའི་ཕྱིར་དེ་དག་གིས་ཡང
·527·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྲིད་འཕེན་བྱེད་ཀྱི་ལས་མི་གསོག་པར་ཐལ་བའི་ཕྱིར་ན་འདིར་རྟེན
འབྲེལ་གྱི་ཡན་ལག་གི་མ་རིག་པ་ནི་མཐོང་བས་སྤང་བར་བྱ་བ་མ་
ཡིན་གྱི་བསྒོམས་པས་སྤང་བར་བྱ་བ་ཡིན་ལ་དེ་ཡང་ཉོན་མོངས་པ་་
ཅན་གྱི་ཡིད་དང་མཚུངས་པར་ལྡན་པའི་མ་འདྲེས་པའི་མ་རིག་པ་་
ཡིན་ནོ་ཞེས་བྱ་བར་འཐད་པ་ཡིན་ནོ། །འདུ་བྱེད་ནི་སེམས་པ་དང་
བསམས་པའི་རང་བཞིན་གྱི་ལས་བསོད་ནམས་ལ་སོགས་པ་གསུམ་་་
དང་དགེ་བ་དང་མི་དགེ་བའི་ལས་ཀྱི་ལམ་བཅུ་རྣམས་ཡིན་ནོ། །རྣམ་
པར་ཤེས་པ་ནི་འདུ་བྱེད་དེ་དག་གི་ལས་ཀྱི་བག་ཆགས་འཛིན་པར་་་་་་
བྱེད་པའི་ཀུན་གཞིའི་རྣམ་པར་ཤེས་པ་སྟེ། དེ་ཡང་རྒྱུའི་དུས་ཀྱི་རྣམ་
ཤེས་དང་འབྲས་བུའི་དུས་ཀྱི་རྣམ་ཤེས་གཉིས་ལས་དང་པོ་ནི་གང་
གིས་བསོད་( ༢༡༣བ)ནམས་ལ་སོགས་པའི་འདུ་བྱེད་རྣམས་ཀྱི
བག་ཆགས་འཛིན་པར་བྱེད་པ་སྟེ་དེ་ནི་འདུ་བྱེད་ཀྱི་རྐྱེན་གྱིས་རྣམ་་་་་
པར་ཤེས་པ་ཞེས་པའི་རྣམ་ཤེས་ཡིན་ནོ། །གཉིས་པ་ནི་གང་གི་དབང་
གིས་མིང་གཟུགས་རྣམས་མའི་མངལ་དུ་འཕེལ་བར་བྱེད་པ་སྟེ་དེ་ནི་་་
རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་པའི་རྣམ་ཤེས་་་་
ཡིན་ནོ། །མིང་དང་གཟུགས་ནི་ནུར་ནུར་སོགས་དང་ལྷན་ཅིག་པའི་
མིང་གཞིའི་ཕུང་པོ་དང་དབང་པོ་དང་བཅས་པའི་ལུས་སོ། །སྐྱེ་མཆེད་
……དྲུག་ནི་དེ་འཕེལ་ཏེ་མིག་གི་རྣམ་པར་ཤེས་པ་ལ་སོགས་པ་སྐྱེ་བའི་
སྒོར་གྱུར་པའི་མིག་ལ་སོགས་པའི་དབང་པོ་རྣམས་སོ། །རེག་པ་དང་
ཚོར་བ་ནི་བཤད་ཟིན་ཏོ།།
སྲེད་པ་ནི་ཚོར་བ་བདེ་སྡུག་རྣམས་ལ་བླང་དོར་དུ་འདོད་ཆགས་་་་
•528.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་སྟེ་དེ་ཡང་འདོད་པའི་སྲེད་པ་དང་སྲིད་པའི་སྲེད་པ་དང་འཇིག་་་་་་
པའི་སྲེད་པའོ། །དང་པོ་ནི་འདོད་པ་ན་སྤྱོད་པ་རྣམས་ཀྱི་འདོད་
ཆགས་གང་ཡིན་པ་སྟེ་འདོད་པའི་ཡོན་ཏན་ལ་ལྷག་པར་ཆགས་པའི་་་
ཕྱིར་རོ། །གཉིས་པ་ནི་ཁམས་གོང་མ་གཉིས་ཀྱི་འདོད་ཆགས་གང་ཡིན་
པ་སྟེ་དེ་དག་ནི་སྲིད་པའི་ནང་ཉེར་ལེན་གྱི་ཕུང་པོ་ཙམ་ལ་ཆགས་པ་་་
ཡིན་པའི་ཕྱིར་རོ། །གསུམ་པ་ནི་ཁམས་གསུམ་གྱི་ཕུང་པོ་རྒྱུན་ཆད་
པར་འདོད་པ་གང་ཡིན་པའོ། །ཡང་ན་བདེ་བ་ཐོབ་པར་འདོད་པ་ནི་
འདོད་པའི་སྲེད་པ་ཡིན་ལ་སྡུག་བསྔལ་འདོར་བར་འདོད་པ་ནི
འཇིག་པའི་སྲེད་པ་ཡིན་ནོ། །ཕུང་པོ་ལ་སོགས་པ་ཟག་བཅས་ཀྱི་
དངོས་པོ་ལ་སྤྱི་རིལ་དུ་སྲེད་པ་ནི་སྲིད་པའི་སྲེད་པ་ཡིན་ནོ་ཞེས་བྱ་་་་་
བར་རིགས་པའི་དབང་ཕྱུག་བཞེད་པ་ཡིན་ནོ། །ལེན་པ་ནི་མ་འོངས་
པ་ལ་ཐོབ་པར་འདུན་པ་དང་ད་ལྟར་བ་དང་མི་འབྲལ་བར་འདོད་་་་་་
པའི་བདག་ཉིད་ཀྱི་འདུན་པ་དང་འདོད་ཆགས་གཉིས་ཡིན་ལ་དེ་་
དག་ནི་ཡུལ་གྱི་བྱེ་བྲག་གིས་ལྟ་བའི་ཉེ་བར་ལེན་པ་ལ་སོགས་པ་
བཞིར་འགྱུར་རོ། །སྲེད་པ་དང་བྱེ་བྲག་ཅི་ཞིག་ཡོད་ཅེ་ན། གཉིས་ཀ་
འདོད་ཆགས་ཀྱི་ངོ་བོར་མཚུངས་མོད་ཀྱི་འོན་ཀྱང་སྲེད་པ་ནི་ཤས་་་་་་
ཆུང་ངུར་ཆགས་པ་ཡིན་ལ་ཉེ་བར་ལེན་པ་ནི་ཤས་ཆེར་ཆགས་པ་ཡིན་
(༢༡༤ན) ནོ༑ །ཡང་སྲེད་པ་ནི་ད་ལྟར་གྱི་གནས་སྐབས་ཀྱི་ཡུལ་དང་
ཕུང་པོ་སོགས་ལ་ཆགས་པ་ཡིན་ལ་ཉེ་བར་ལེན་པ་ནི་འཆི་བའི་གནས་
སྐབས་སུ་ཕུང་པོ་ཁོ་ན་ལ་ལྷག་པར་ཆགས་པའི་འདོད་ཆགས་ཡིན་ནོ།།
དང་པོ་ནི་ལྟ་བའི་ཉེ་བར་ལེན་པ་ལ་སོགས་པ་ཉེ་བར་ལེན་པ་ཙམ་་་་་
·529·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་སྲེད་པའི་ཁྱད་པར་ཡིན་ནོ། །གཉིས་པ་ནི་རྟེན་འབྲེལ་གྱི་ཡན་
ལག་ཏུ་བགྲང་བའི་ཉེར་ལེན་དང་སྲེད་པའི་ཁྱད་པར་ཡིན་ནོ། །སྲིད་
པ་ནི་སྔར་གྱི་འདུ་བྱེད་ཀྱི་བག་ཆགས་བསྒོས་པའི་ཀུན་གཞིའི་རྣམ་་
པར་ཤེས་པ་དེ་ཉིད་ནི་འཆི་བའི་གནས་སྐབས་སུ་འབྱུང་བའི་མ་མ་་་་་་་་་་
འོངས་པའི་ཕུང་པོ་ལ་ཆགས་པའི་མཚན་ཉིད་ཅན་གྱི་ཉེ་བར་ལེན་
པས་གསོས་བཏབ་སྟེ། ཡང་སྲིད་པར་སྐྱེ་བ་ལ་མངོན་པར་ཕྱོགས་པར་
གྱུར་པའི་གནས་སྐབས་ཀྱི་ལས་ཀྱི་བག་ཆགས་ནུས་པ་མཐུ་དང་ལྡན་་་
པ་དེ་ཉིད་སྐྱེ་བའི་རྐྱེན་དུ་འགྱུར་བའི་སྲིད་པ་ཡིན་ལ་རྣམ་ཤེས་དེ་ནི་་་
མིང་གཟུགས་ཀྱི་རྐྱེན་དུ་འགྱུར་བའི་རྣམ་ཤེས་ཡིན་ཏེ་འོན་ཀྱང་དེ་་་
དག་དེ་ཉིད་དང་གཞན་དུ་བརྗོད་དུ་མེད་པ་ཡིན་ནོ། །སྐྱེ་བ་ནི་དེ་ལྟ་
བུའི་རྣམ་ཤེས་མངལ་དུ་ཞུགས་ཏེ་མིག་ལ་སོགས་པའི་དབང་པོ་་་་་་་་་
རྣམས་རིམ་གྱིས་འདོད་པའི་གནས་སྐབས་གང་ཡིན་པ་སྟེ་སྔར་བཤད་
ཟིན་པ་ཉིད་དོ། །རྒ་བ་དང་འཆི་བ་ནི་ན་ཚོད་འགྱུར་བ་དང་སྲོག་
འགྱུར་བའི་གནས་སྐབས་ཏེ་དེ་དག་ཀྱང་སྔར་བཤད་ཟིན་ཏོ། །རྒ་ཤི་
དག་ཡན་ལག་གཅིག་ཏུ་བྱས་པ་ནི་མ་རྒས་པར་ཚེའི་འཕེན་པ་རྫོགས་་
ནས་འཆི་བ་ཡོད་པའི་ཕྱིར་རོ། །ཡན་ལག་འདི་དག་ལས་ཁམས་གང་
ན་དུ་ཞིག་ཡོད་ཅེ་ན། འདོད་པའི་ཁམས་ན་ཐམས་ཅད་ཡོད་དོ། །
ཁམས་གོང་མ་གཉིས་ན་ཐམས་ཅད་ཀྱི་ཕྱོགས་རེ་ཡོད་དེ་དེ་དག་ན་་་་་
ཡང་འདུ་བྱེད་རྙིངས་པའི་མཚན་མ་ཅན་གྱི་རྒ་བ་ཡོད་པའི་ཕྱིར་རོ། །
ཅིའི་ཕྱིར་མ་རིག་པ་ཡན་ལག་དང་པོར་བསྟན་ཅེ་ན། མ་རིག་པ་ལས་
ཉོན་མོངས་རྣམས་འབྱུང་ཞིང་ཉོན་མོངས་པ་ལས་ཀྱང་ལས་འབྱུང་ལ།
530·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་ལས་སྐྱེ་བ་འབྱུང་བས་དེའི་ཕྱིར་མ་རིག་པ་ནི་སྲིད་པར་སྐྱེ་བ
ཐམས་ཅད་ཀྱི་རྩ་བ་ཡིན་པས་དེ་བས་ན་(༢༡༤བ)ཡན་ལག་དང་་་་་
པོར་བསྟན་པ་ཡིན་ནོ། །ཅི་སྟེ་མ་རིག་པ་བསྐྱེད་པར་བྱེད་པའི་རྒྱུ་
གཞན་ཡོད་ན་དེའི་ཚེ་ཡན་ལག་དང་པོར་མི་རིགས་ལ། དེ་ལ་རྒྱུ་མེད་
ན་འཁོར་བ་ཐོག་མ་ཅན་དང་རྒྱུ་མེད་དུ་སྨྲ་བའི་ཕྱོགས་ཁས་བླངས་་་་་་
པས་རྟེན་ཅིང་འབྲེལ་བར་འབྱུང་བ་སྨྲ་བ་མ་ཡིན་པར་འགྱུར་རོ་ཞེ་ན།
ཅི་སྟེ་གང་གི་དབང་གིས་མ་རིག་པ་ཀུན་ནས་ཉོན་མོངས་ཅན་དུ
འབྱུང་བར་འགྱུར་བའི་མ་རིག་པའི་རྒྱུ་གཞན་མེད་པར་འབྱུང་བར་་་
སྨྲ་ན་ནི་ཇི་སྐད་བཤད་པའི་ཉེས་པ་ཁོ་ནར་འགྱུར་བ་བདེན་ན་ཡང་།
འདིར་ནི་དེ་ལྟར་འབྱུང་བ་མ་ཡིན་ཏེ་མ་རིག་པ་ནི་ཐོག་མ་མེད་པ་་་་
ནས་བརྒྱུད་དེ་འོངས་པའི་མ་རིག་པའི་བག་ཆགས་ཀྱི་དབང་གིས་
འབྱུང་བས་འདི་རྒྱུ་མེད་པར་བྱུང་བ་ཡང་མ་ཡིན་ལ་དེ་ལས་གཞན
པའི་རྒྱུ་ལས་བྱུང་བ་ཡང་མ་ཡིན་ནོ། །དེ་ལྟར་འདུ་བྱེད་ལ་སོགས་པ་
རྣམས་ཀྱང་རང་རང་གི་ས་བོན་གྱི་རྒྱུ་ལས་འབྱུང་བའི་ཕྱིར་མ་རིག་པ་
ལ་སོགས་པའི་རྐྱེན་གཞན་རྟོག་པ་དོན་མེད་དོ་ཞེ་ན་མ་ཡིན་ཏེ་འདི་་་་
ལྟར༑ ཡན་ལག་བཅུ་གཉིས་པོ་འདི་ནི་བསྐྱེད་པར་བྱེད་པའི་རྒྱུ་ཙམ་
དཔྱོད་པར་བྱེད་པ་མ་ཡིན་གྱི་འོ་ན་ཅི་ཞེ་ན། ཀུན་ནས་ཉོན་མོངས་
པར་བྱེད་པའི་རྒྱུ་དཔྱོད་པར་བྱེད་པའི་སྐབས་ཡིན་པའི་ཕྱིར། གཞན་
དུ་ན་བཅོམ་ལྡན་འདས་ཀྱིས་མ་རིག་པའི་རྐྱེན་གྱིས་འདུ་བྱེད་ཅེས་མ་་
རིག་པ་ཁོ་ན་དེའི་རྐྱེན་གྱིས་གསུངས་པ་ཇི་ལྟར་རིགས་པར་འགྱུར་ཏེ་་
དབང་པོ་དང་ཡུལ་དང་ཡིད་ལ་བྱེད་པ་ལ་སོགས་པ་རྐྱེན་གཞན་ཡང་་
•531·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡོད་པའི་ཕྱིར་རོ། །དེ་བས་ན་བསོད་ནམས་ལ་སོགས་པའི་འདུ་བྱེད་
རྣམས་ཀུན་ནས་ཉོན་མོངས་པར་བྱེད་པའི་རྐྱེན་ནི་མ་རིག་པ་ལས་་་་་
གཞན་མེད་དེ། དེའི་ཕྱིར་མ་རིག་པ་འདུ་བྱེད་ཀྱི་རྐྱེན་དུ་བཞག་ལ་མ་
རིག་པ་ནི་རང་གི་བག་ཆགས་ལས་གཞན་པའི་ཀུན་ནས་ཉོན་མོངས་་་
པའི་ངོ་བོར་སྐྱེད་བྱེད་གཞན་ཅུང་ཟད་ཀྱང་མེད་ཀྱི་འོན་ཀྱང་རང་གི་་
བག་ཆགས་ཁོ་ན་ལས་ཀུན་ནས་ཉོན་མོངས་པའི་ངོ་བོར་སྐྱེས་པ་ཡིན་་
ནོ༑ །ཅི་སྟེ་འདི་ཀུན་ནས་ཉོན་མོངས་པར་བྱེད་པའི་རྐྱེན་གཞན་ཞིག་
ཡོད་ན་དེའི་ཚེ་འདི་ནི་གློ་( ༢༡༥ན)བུར་གྱི་རྐྱེན་གྱིས་ཀུན་ནས་་་་་་་
ཉོན་མོངས་པ་ཅན་དུ་བྱས་ཤིང་རང་བཞིན་གྱིས་ཀུན་ནས་ཉོན་
མོངས་པའི་ངོ་བོར་མ་སྐྱེས་པའི་ཕྱིར་ཉོན་མོངས་པ་མ་ཡིན་པར
འགྱུར་རོ། །ཅི་སྟེ་རྟག་བདེ་ལ་སོགས་པ་ཚུལ་བཞིན་མ་ཡིན་པ་ཡིད་ལ་
བྱེད་པ་མ་རིག་པའི་རྐྱེན་དུ་མདོ་ལས་གསུངས་པ་མ་ཡིན་ནམ་ཞེ་ན།
དེ་དག་ནི་མ་རིག་པ་འཕེལ་བའི་རྐྱེན་མ་ཡིན་མོད་ཀྱི་ཀུན་ནས་ཉོན
མོངས་པར་བྱེད་པའི་རྐྱེན་ནི་མ་ཡིན་ནོ། །དེ་དག་ཀྱང་མ་རིག་པས་
ཀུན་ནས་ཉོན་མོངས་པ་ཅན་དུ་བྱས་པ་ཡིན་གྱི་རང་བཞིན་གྱིས་ཀུན་་
ནས་ཉོན་མོངས་པ་མ་ཡིན་པའི་ཕྱིར་རོ། །དེ་ལྟར་ན་མ་རིག་པ་ནི་རྟེན་
ཅིང་འབྲེལ་བར་འབྱུང་བའི་ཡན་ལག་བཅུ་གཉིས་པོ་ཀུན་ནས་ཉོན
མོངས་པ་ཅན་དུ་སྐྱེས་པར་བྱེད་པའི་ཐོག་མའི་རྒྱུ་ཡིན་པའི་ཕྱིར་ཡན་་
ལག་དང་པོར་བསྟན་པ་ཡིན་ནོ། །ཅིའི་ཕྱིར་རྒ་ཤི་ཡན་ལག་ཕྱི་མར་
བསྟན་ཅེ་ན། ཉོན་མོངས་པ་དང་ལས་ཀྱི་ཀུན་ནས་ཉོན་མོངས་པ་
གཉིས་ཀྱི་འབྲས་བུ་ནི་དེ་ཙམ་དུ་མཐར་ཐུག་པའི་ཕྱིར་ཏེ་དཔེར་ན་་་་་
•532.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕྱིའི་ས་བོན་དག་གི་ནུས་པ་ཇི་སྲིད་མ་ཟད་པ་དེ་སྲིད་དུ་མྱུ་གུ་ལས་་་
སྡོང་བུ་དེ་ལས་མེ་ཏོག་དང་འབྲས་བུ་ལ་སོགས་པ་གོང་དུ་འཕེལ་ཏེ་་་་
མཐར་འབྲས་བུ་ཡོངས་སུ་སྨིན་པའི་མཐར་ཐུག་པར་འགྱུར་ལ་གང་་་་
གི་ཚེ་འབྲས་བུ་སྨིན་པ་མཐར་ཐུག་པ་དེའི་ཚེ་ནི་ས་བོན་གྱི་ནུས་པ་་་་་་
ཡོངས་སུ་གཏུགས་པའི་ཕྱིར་འབྲས་བུའི་གནས་སྐབས་གཞན་སྐྱེ་བར་་
མི་འགྱུར་བ་ལྟར་ཇི་སྲིད་སྔོན་གྱི་ལས་ཀྱི་བག་ཆགས་ཀྱི་ནུས་པ་མ་་་་་་་
ཟད་པ་དེ་སྲིད་དུ་རྒ་ཤིའི་ཡན་ལག་ལ་མཐར་ཐུག་པར་མི་འགྱུར་ཞིང་
གང་གི་ཚེ་རྒ་ཤི་ལ་མཐར་ཐུག་པ་དེའི་ཚེ་རྣམ་པར་སྨིན་པ་དེ་འཕེན་་་་
པར་བྱེད་པའི་ལས་ཀྱི་ནུས་པ་ཡོངས་སུ་གཏུགས་པའི་ཕྱིར་འབྲས་བུ་་་
གཞན་བསྐྱེད་པའི་ནུས་མཐུ་མེད་དོ། །དེའི་ཕྱིར་རྒ་ཤི་ཡན་ལག་ཕྱི་
མར་བཞག་པ་ཡིན་ནོ། །དེ་ལྟ་ན་ཡང་ལམ་མ་བསྒོམས་པར་འབད་
མེད་དུ་གྲོལ་བར་ཐལ་བའི་ཉེས་པ་ཡོད་པ་མ་ཡིན་ཏེ་ལས་ཀྱི་བག་
ཆགས་གཞན་དང་གཞན་སྲིད་པའི་རྐྱེན་གྱིས་གསོས་( ༢༡༥བ)ཏེ་་་་
རྣམ་པར་སྨིན་པ་གཞན་དང་གཞན་མཚམས་སྦྱོར་བའི་ཕྱིར་རོ། །ཡན་
ལག་བཅུ་གཉིས་པོ་འདི་དག་དུས་ཇི་སྲིད་ཅིག་ལ་རྫོགས་པར་འགྱུར་་་
ཞེ་ན། །ཚེ་གསུམ་ལ་རྫོགས་པར་འགྱུར་གྱི་དེ་ལས་མང་བའམ་ཉུང་
བར་མ་ཡིན་ཏེ། འདི་ལྟར། མ་རིག་པ་དང་འདུ་བྱེད་དང་རྣམ་པར་
ཤེས་པ་རྣམས་ནི་སྔོན་གྱི་སྐྱེ་བ་ལ་ཡོངས་སུ་རྫོགས་ཏེ་དེ་དག་ནི་སྐྱེ་བ་་
འཕེན་བྱེད་ཡིན་པའི་ཕྱིར་དང་ལས་བསགས་མ་ཐག་དེའི་སྐྱེ་བ་་་་་་་་་
འགྲུབ་པ་མི་སྲིད་པའི་ཕྱིར་རོ། །མིང་གཟུགས་ནས་ཚོར་བའི་བར་ནི་
ཚེ་བར་པ་ལ་རྫོགས་ཏེ་དེ་དག་ནི་རྣམ་པར་སྨིན་པའི་རང་བཞིན་ཡིན་
·533·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ཕྱིར་རོ། །།སྲེད་པ་དང་ལེན་པ་དང་སྲིད་པ་གསུམ་ཡང་ཚེ་དེ་ལ་
རྫོགས་ཏེ་རྣམ་པར་སྨིན་པའི་རྐྱེན་ཅན་ཡིན་པའི་ཕྱིར་རོ། །སྐྱེ་བ་དང་
རྒ་ཤི་ནི་ཚེ་ཕྱི་མ་ལ་རྫོགས་ཏེ་ཚེ་འདིའི་ཐ་མ་སྲིད་པ་ཡིན་ལ་དེའི་རྐྱེན་
ལས་སྐྱེ་བ་འགྲུབ་པའི་ཕྱིར་དང་སྐྱེ་བའི་རྐྱེན་ལས་ཀྱང་རྒ་ཤི་འབྱུང་་་་་
བའི་ཕྱིར་རོ། །དེ་ལ་སྐྱེ་བ་དང་པོ་གཉིས་ནི་བར་མ་ཆད་དུ་འབྱུང་བའི་
ངེས་པ་མེད་དེ་ད་ལྟར་གྱི་མིང་གཟུགས་འདི་དག་བསྐལ་པ་བརྒྱའི་
སྔོན་རོལ་གྱི་མ་རིག་པ་དང་འདུ་བྱེད་ཀྱིས་འཕངས་པ་སྲིད་པའི་ཕྱིར་་
རོ༑།ཅི་སྟེ་སྐྱེས་ནས་མྱོང་འགྱུར་གྱི་ལས་ཀྱི་རྣམ་སྨིན་ཡིན་ན་དེའི་ཚེ་ཚེ་
དང་པོ་གཉིས་བར་མ་ཆད་དུ་འབྱུང་བ་ཡང་སྲིད་དོ། །ཚེ་ཐ་མ་གཉིས་
ནི་བར་མ་ཆད་ཁོ་ནར་འབྱུང་བ་ཡིན་ཏེ་དེ་ཡང་ཚེ་ཕྱི་མའི་སྐྱེ་བ་དང་
རྒ་ཤི་གང་ཡིན་པ་དེ་དག་ཚེ་འདིའི་སྲིད་པའི་རྐྱེན་ལས་བྱུང་བའི་ཕྱིར་
རོ༑ །དེ་བས་ན་ཚེ་འདིའི་སྐྱེ་བ་དང་རྒ་ཤི་རྣམས་ནི་ཚེ་འདིའི་མིང་
གཟུགས་སོགས་དང་རྟེན་འབྲེལ་ཚར་གཅིག་པ་མ་ཡིན་ཏེ་འདིའི་སྲེད་
ལེན་སྲིད་པ་རྣམས་ཀྱི་རྐྱེན་ལས་བྱུང་བ་མ་ཡིན་པའི་ཕྱིར་རོ། །འོ་ན་ཅི་
ཞེ་ན་སྐྱེ་བ་སྔ་མའི་མིང་གཟུགས་རྣམས་དང་རྟེན་འབྲེལ་ཚར་གཅིག་་་
པ་ཡིན་ཏེ་དེ་དག་གི་སྲིད་ལེན་སྲིད་པའི་རྐྱེན་ལས་ཚེ་འདིའི་སྐྱེ་བ
དང་རྒ་ཤི་བྱུང་བའི་ཕྱིར་རོ། །དེ་བས་ན་ཚེ་འདིར་ཡང་བྱིས་པ་རྣམས་
ལ་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་ཚང་བར་་་
ཡོད་མོད། དེ་དག་ཐམས་ཅད་ནི་སྔོན་གྱི་མཐའ་དང་ཕྱི་མའི་མཐའ་
དང་བར་གསུམ་གའི་( ༢༡༦ན) རྟེན་འབྲེལ་གྱི་ཡན་ལག་ཚོགས་པ ་་
ཡིན་ཏེ་དེ་ལ་སྐྱེ་བ་དང་རྒ་ཤི་ནི་སྔོན་གྱི་རྟེན་འབྲེལ་ཡིན་ནོ། །འདིར་
•534·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསགས་པའི་མ་རིག་པ་དང་འདུ་བྱེད་རྣམས་ནི་ཕྱི་མའི་མཐའི་རྟེན
འབྲེལ་ཡིན་ཏེ་མ་འོངས་པའི་སྐྱེ་བ་འགའ་ཞིག་འཕེན་པར་བྱེད་པའི་་་
ཕྱིར་རོ། །མིང་གཟུགས་ནས་སྲིད་པའི་བར་ནི་ཚེ་འདིའི་རྟེན་འབྲེལ་
ཡིན་པའི་ཕྱིར་རོ། །དེ་ལྟར་ན་ཚེ་འདིར་ཡོད་པའི་ཡན་ལག་བཅུ་
གཉིས་པོ་འདི་དག་ནི་སྔོན་དང་ཕྱི་མའི་མཐའ་ལ་རྨོངས་པ་བཟློག་་་
པར་བྱེད་པ་ཡང་ཡིན་ཏེ་འདི་ལྟར། མིང་གཟུགས་ནས་ཚོར་བའི་བར་
དང་སྐྱེ་བ་དང་རྒ་ཤི་དག་ནི་གོ་རིམ་བཞིན་དུ་སྔོན་གྱི་མཐའི་འཕངས་
པའི་འབྲས་བུ་དང་མངོན་པར་གྲུབ་པའི་འབྲས་བུ་ཡིན་པའི་ཕྱིར་དེ་་་
དག་ལས་སྔོན་གྱི་མཐའི་སྐྱེ་བ་ཡོད་པར་རྗེས་སུ་དཔོག་ལ། མ་རིག་པ་
ལ་སོགས་པ་གཉིས་དང་སྲེད་པ་ལ་སོགས་པ་གསུམ་ནི་གོ་རིམ་བཞིན་་
དུ་ཕྱི་མའི་མཐའི་སྐྱེ་བ་འགའ་ཞིག་འཕེན་པར་བྱེད་པ་དང་མངོན་་་་་་
པར་འགྲུབ་པར་བྱེད་པའི་རྒྱུ་ཡིན་པའི་ཕྱིར་དེ་དག་ལས་ཕྱི་མའི་་་་་་་
མཐའི་སྐྱེ་བ་ཡོད་པར་རྗེས་སུ་དཔོག་གོ །ཇི་ལྟར་ན་ཚེ་འདིར་ཡོད་
པའི་ཡན་ལག་བཅུ་གཉིས་པོ་དག་ལ་སྔོན་དང་ཕྱི་མའི་མཐའི་རྒྱུ་དང་་
འབྲས་བུ་ཇི་ལྟར་རྣམ་པར་བཞག་པ་ལྟར་སྔོན་དང་ཕྱི་མའི་མཐའི་་་་་་
རྟེན་འབྲེལ་ཡན་ལག་བཅུ་གཉིས་དག་ལ་ཡང་དེ་ཁོ་ན་ལྟར་རྩི་བར་བྱ་
སྟེ་དེ་ལྟར་ན་མགལ་མེའི་འཁོར་ལོ་ལྟར་སྲིད་པའི་ཡན་ལག་བཅུ
གཉིས་པོ་ཐོག་མ་དང་ཐ་མ་མེད་པར་འཁོར་བའི་ཚུལ་ལེགས་པར་་་་་་་
ཁོང་དུ་ཆུད་པར་འགྱུར་ཏེ། ཇི་སྐད་དུ་འཕགས་པ་ཀླུ་སྒྲུབ་ཞབས་ཀྱིས།
གསུམ་པོ་རྣམས་ལས་གཉིས་འབྱུང་སྟེ། །གཉིས་ལས་བདུན་འབྱུང་
བདུན་ལས་ཀྱང་། །གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་
•535•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ཡང་དུ་འཁོར། །ཞེས་གསུངས་པ་ལྟར་རོ། །ཡང་ཡན་ལག་བཅུ་
གཉིས་པོ་འདི་དག་ཁམས་དང་ས་མཚུངས་པ་ཡིན་ནམ་ཞེ་ན་ཐམས་་་
ཅད་ས་མཚུངས་པ་ཡང་ཡོད་དེ་གང་གི་ཚེ་འདོད་པ་ནས་ཤི་འཕོས་
ནས་འདོད་པར་སྐྱེ་བ་དེའི་( ༢༡༦བ) ཚེའོ། །མི་མཚུངས་པ་ཡང་
ཡོད་དེ་ཁམས་དང་ས་གཞན་ནས་ཤི་འཕོས་ནས་གཞན་དུ་སྐྱེ་བ་དེའི་་
ཚེ་ནའོ། །དེ་ལས་འདུ་བྱེད་དང་མིང་གཟུགས་དང་སྐྱེ་མཆེད་དྲུག་ནས་
སྲེད་པའི་བར་གང་ཡིན་པ་དེ་དག་ནི་སྐྱེ་བའི་ས་པ་ཁོ་ནར་རྟོགས་་་་་་
པའི་ཕྱིར་ས་མཚུངས་པ་ཡིན་ཏེ་ས་གཞན་གྱི་འདུ་བྱེད་ཀྱིས་ས་གཞན་་
གྱི་རྣམ་སྨིན་མི་འགྲུབ་པའི་ཕྱིར་དང་ས་གཞན་གྱི་ཚོར་བ་ལས་ས་་
གཞན་གྱི་སྲེད་པ་མི་འཕེལ་བའི་ཕྱིར་རོ། །མ་རིག་པ་དང་རྣམ་པར་
ཤེས་པ་གང་ཡིན་པ་དེ་ནི་གང་དུ་ལས་དེ་གསོག་པར་བྱེད་པའི་ས་དེ་་་
ཁོ་ནར་གཏོགས་ཏེ་རྣམ་པར་ཤེས་པ་ནི་གང་དུ་ལས་གསོག་པའི་རྟེན་་
དེའི་རྣམ་པར་སྨིན་པ་ཀུན་གཞིའི་རྣམ་ཤེས་ཡིན་པའི་ཕྱིར་དང༌། མ་
རིག་པ་ཡང་ཉོན་མོངས་ཅན་གྱི་ཡིད་དང་མཚུངས་པར་ལྡན་པ་ཡིན་་་
ལ་དེ་ཡང་གང་དུ་སྐྱེས་པ་དེའི་ས་པ་ཡིན་པའི་ཕྱིར་རོ། །ལེན་པ་དང་
སྲིད་པ་ནི་སྐྱེ་བ་དང་རྒ་ཤི་གར་གཏོགས་པ་དེའི་ས་པར་གཏོགས་ཏེ་་་་་
དེ་དག་མངོན་པར་འགྲུབ་པར་བྱེད་པའི་ཉེ་བའི་རྒྱུ་ཡིན་པའི་ཕྱིར་རོ།།
དེ་ལྟར་ན་གང་གི་ཚེ་འདོད་པར་མི་གཡོ་བའི་ལས་བསགས་ཏེ་དེ་ནས་
ཤི་འཕོས་ནས་བསམ་གཏན་དང་པོར་སྐྱེ་ལ་དེ་ནས་ཤི་འཕོས་ནས་་་་་་
བསམ་གཏན་གཉིས་པར་སྐྱེ་བར་འགྱུར་བ་དེའི་ཚེ་མ་རིག་པ་དང
རྣམ་པར་ཤེས་པ་ནི་འདོད་པའི་ས་པ་ཡིན་ནོ། །འདུ་བྱེད་དང་མིང་
·536·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཟུགས་ནས་སྲེད་པའི་བར་ནི་བསམ་གཏན་དང་པོའི་ས་མ་ཡིན་ནོ།
ལྷག་མ་རྣམས་ནི་བསམ་གཏན་གཉིས་པའི་ས་པ་ཡིན་ནོ། །ཅིའི་ཕྱིར་
སྲེད་པ་བསམ་གཏན་དང་པོའི་ས་པ་ཡིན་ཞེ་ན། བསམ་གཏན་དང་
པོའི་ཚོར་བ་ལ་རྗེས་སུ་ཆགས་པའི་འདོད་ཆགས་ཡིན་པའི་ཕྱིར་དང་་་
ས་གཞན་གྱི་ཚོར་བ་ལས་ས་གཞན་གྱི་སྲེད་པ་འཕེལ་བ་མི་རིགས་པའི་
ཕྱིར་རོ། །ཅིའི་ཕྱིར་ལེན་པ་དང་སྲིད་པ་བསམ་གཏན་གཉིས་པའི་ས་
པ་ཡིན་ཞེ་ན། སྲིད་པ་ནི་བསམ་གཏན་གཉིས་པའི་མི་གཡོ་བའི་ལས་
ནུས་པ་མཐུ་ཅན་དུ་གྱུར་པའི་ངོ་བོ་ཡིན་པའི་ཕྱིར་དང་། ལེན་པ་ནི་
བསམ་གཏན་གཉིས་པའི་ཕུང་པོ་ཐོབ་པར་འདོད་པའི་སྲེད་པ་ཡིན་་་་
པའི་ཕྱིར་(༢༡༧ན) རོ། །དེ་ལྟ་ན་བསམ་གཏན་དང་པོའི་སྲེད་པ་
བསམ་གཏན་གཉིས་པའི་ལེན་པའི་རྐྱེན་དུ་ཇི་ལྟར་འགྱུར་ཞེ་ན། གང་
གི་ཚེ་བསམ་གཏན་དང་པོ་ནས་འཆི་འཕོ་བ་དེའི་ཚེ་བསམ་གཏན་་་་་་
དང་པོའི་ས་པའི་ཉོན་མོངས་པ་ཅན་གྱི་ཡིད་ཡོད་ལ་དེའི་འཁོར་གྱིས་་
བདག་ལ་ཆགས་པའི་དབང་གིས་གཉིས་པའི་ཕུང་པོ་ལ་སྲེད་པའི་་་་་་་་
ལེན་པ་སྐྱེ་བའི་ཕྱིར་ཉེས་པ་མེད་དོ། །དེ་བས་ན་ལེན་པའི་རྐྱེན་དུ་གྱུར་
པའི་སྲེད་པ་གང་ཡིན་པ་ནི་འཆི་བའི་ས་པར་གཏོགས་པ་ཡིན་པས།
དོན་གསང་རྣམ་པར་བཤད་པ་ལས་སྐྱེ་བའི་ས་པ་གང་ཡིན་པ་མངོན་་
པར་འགྲུབ་པར་བྱེད་པའི་ཉོན་མོངས་པ་ཡང་ངེས་པར་དེའི་ས་པའོ་་་་
ཞེས་བཤད་པ་གང་ཡིན་པ་དེ་མི་འཐད་པ་ཡིན་ནོ། །ཚུལ་འདིས་གོང་
མ་ནས་འོག་མར་སྐྱེ་བ་དང་འོག་མ་ནས་གོང་མར་སྐྱེ་བ་དང་རང་ས་
ནས་རང་སར་སྐྱེ་བ་རྣམས་ལ་ཡང་ཅི་རིགས་པར་ཤེས་པར་བྱའོ། །དེ་
·537·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་ངེས་པ་ནི་འདི་ཡིན་ཏེ་འདོད་པར་སྐྱེ་བའི་ལས་ནི་འདོད་པ་ཁོ་
ནར་གསོག་པར་བྱེད་དོ། །ཁམས་གོང་མ་གཉིས་སུ་སྐྱེ་བའི་ལས་ནི་
རང་གི་འོག་ས་གང་ཡང་རུང་བ་དག་ཏུ་གསོག་པར་བྱེད་ཀྱི་གོང་་་་་་་་
མའམ་རང་སར་མ་ཡིན་ཏེ་གོང་མ་རྣམས་ནི་འོག་མར་འདོད་ཆགས་་་
དང་བྲལ་བའི་ཕྱིར་དང་རང་ས་ལ་ཡང་ཞི་རགས་ཀྱི་རྣམ་པར་བསྒོམ་་
པ་མེད་པའི་ཕྱིར་རོ། །རང་ས་ནས་ཤི་འཕོས་ནས་རང་སར་སྐྱེ་བ་གང་
ཡིན་པ་དེ་ཡང་སྔོན་འོག་སར་བསགས་པའི་ལན་གྲངས་གཞན་ལ་
མྱོང་འགྱུར་གྱི་ལས་ཡོད་པའི་རྒྱུ་མཚན་ལས་ཡིན་གྱི་ས་དེར་གསར་དུ་་
བསྒྲུབས་པ་ནི་ཡིན་ནོ། །ཅིའི་ཕྱིར་རྟེན་ཅིང་འབྲེལ་བར་འབྱུང་བ་ཞེ་
ན་མྱུར་དུ་འཇིག་པ་དང་ལྡན་པར་སྐྱེ་བའི་ཕྱིར་རམ་རྒྱུ་དང་རྐྱེན་ཕན་
ཚུན་ཕྲད་པ་ལ་ལྟོས་ནས་འབྱུང་བས་དེའི་ཕྱིར་རྟེན་ཅིང་འབྲེལ་བར་་་
འབྱུང་བ་ཞེས་བྱའོ། །གསུམ་པ་ཡན་ལག་མདོར་བསྡུ་བ་ནི། ཇི་སྐད་
བཤད་པའི་ཡན་ལག་བཅུ་གཉིས་པོ་འདི་རྣམས་མདོར་བསྡུ་ན་ཡན་་་་་
ལག་བཞིར་འགྱུར་ཏེ་འདི་ལྟར། རྒྱུའི་དུས་ན་གང་གིས་འཕེན་པའི་
ཡན་ལག་དང་གང་འཕངས་པའི་ཡན་ལག་གཉིས་དང་འབྲས་བུའི་་་་
དུས་(༢༡༧བ)ན་གང་གིས་མངོན་པར་འགྲུབ་པར་བྱེད་པའི་ཡན་་་་
ལག་དང་གང་མངོན་པར་འགྲུབ་པའི་ཡན་ལག་གོ །དེ་ལ་འཕེན་པར་
བྱེད་པའི་ཡན་ལག་ནི་མ་རིག་པ་ལ་སོགས་པ་གསུམ་སྟེ་མ་རིག་པ་ལ་་་
བརྟེན་ནས་འདུ་བྱེད་ཀྱིས་རྣམ་པར་ཤེས་པ་ལ་མིང་གཟུགས་སྐྱེ་ངེས་་་
ཀྱི་བག་ཆགས་བསྒོས་པའི་ཚུལ་གྱིས་འཕེན་པར་བྱེད་དོ། །འཕངས་
པའི་ཡན་ལག་ནི་མིང་གཟུགས་ནས་ཚོར་བའི་བར་ཏེ་འདི་རྣམས་ནི་་་
·538.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འཕེན་བྱེད་འདུ་བྱེད་ཀྱི་ལས་དེའི་རྣམ་པར་སྨིན་པའི་རང་བཞིན
ལ་
ཡིན་པའི་ཕྱིར་རོ། །འདི་རྣམས་འགྲུབ་འགྱུར་གྱི་ས་བོན་ཀུན་གཞི་
གང་གིས་བཏབ་པ་ནི་འཕངས་པའི་དོན་ཡིན་ནོ། །མངོན་པར་འགྲུབ་
པར་བྱེད་པའི་ཡན་ལག་ནི་སྲེད་པ་ལ་སོགས་པ་གསུམ་སྟེ་སྲེད་པ་ལ་་་་
བརྟེན་ནས་ཉེ་བར་ལེན་པས་ལས་ཀྱི་བག་ཆགས་ཡང་སྲིད་བསྐྱེད་པ་་་
ལ་མངོན་པར་ཕྱོགས་པས་སྲིད་པར་བྱས་པའི་ཚུལ་གྱིས་མངོན་པར་་་་་
འགྲུབ་པར་བྱེད་དོ། །མངོན་པར་གྲུབ་པའི་ཡན་ལག་ནི་སྐྱེ་བ་དང་རྒ་
ཤི་སྟེ་ཇི་ལྟར་འཕངས་པའི་མིང་གཟུགས་མངོན་པར་གྲུབ་པའི་གནས་
སྐབས་ནི་འདི་ཙམ་དུ་ཟད་པའི་ཕྱིར་ཏེ་འདི་ལྟར། ཐོག་མར་མིང་དང་
གཟུགས་སོགས་ཀྱི་རང་གི་ངོ་བོ་འགྲུབ་པ་ནི་སྐྱེ་བ་ཡིན་ལ་གྲུབ་ནས་་་་་
གནས་སྐབས་མི་འདྲ་བར་འགྱུར་བ་ནི་རྒ་བ་དང་མཐར་རྒྱུན་ཆད་པ་་
ནི་འཆི་བ་ཡིན་པའི་ཕྱིར་རོ། །དེ་ལ་འཕེན་བྱེད་ཀྱི་ཡན་ལག་དང་
འཕངས་པའི་ཡན་ལག་དག་ནི་རྒྱུ་ལ་སོགས་པའི་གནས་སྐབས་ཀྱི་རྒྱུ་་་
འབྲས་ཡིན་ནོ། །མངོན་པར་འགྲུབ་བྱེད་དང་མངོན་པར་གྲུབ་པའི་
ཡན་ལག་རྣམས་ནི་འབྲས་བུ་ཡོངས་སུ་སྨིན་པའི་གནས་སྐབས་ཀྱི་རྒྱུ་་་
འབྲས་ཡིན་ནོ། །དེ་ལྟར་ན་རྒྱུ་འབྲས་ཚར་གཉིས་སུ་ངེས་པ་ཡིན་ནོ། །
ཅིའི་ཕྱིར་སྲེད་ལེན་སོགས་འཕེན་བྱེད་ཀྱི་ཡན་ལག་མ་ཡིན་ཞེ་ན་ལས་་
གསོག་པའི་དུས་ནམ་སྐྱེས་པའི་ཕྱིར་རོ། །ཅིའི་ཕྱིར་སྐྱེ་བ་དང་རྒ་ཤི་
འཕངས་པའི་ཡན་ལག་མ་ཡིན་ཞེ་ན་དེ་དག་ནི་མིང་གཟུགས་སོགས་་་
ཀྱི་གནས་སྐབས་ཙམ་ཡིན་པས་དེ་དག་ལས་ལོགས་སུ་སྐྱེ་བ་དང་རྒ་་་་
ཤིའི་ས་བོན་མེད་པའི་ཕྱིར་རོ། །ཅིའི་ཕྱིར་མ་རིག་པ་སོགས་མངོན་
539·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་(༢༡༨ན)འགྲུབ་བྱེད་ཀྱི་ཡན་ལག་མ་ཡིན་ཞེ་ན་འབྲས་བུ་
མངོན་པར་འགྲུབ་པའི་དུས་ན་དེ་དག་འགགས་ནས་ཉེ་བར་མི
གནས་པའི་ཕྱིར་རོ། །ཅིའི་ཕྱིར་མིང་གཟུགས་སོགས་མངོན་པར་
འགྲུབ་པའི་འབྲས་བུ་མ་ཡིན་ཞེ་ན་མིང་གཟུགས་སོགས་མངོན་པར་་་་
གསལ་བའི་གནས་སྐབས་ཀྱི་ཉེས་དམིགས་གང་ཡིན་པ་དེ་ཉིད་ལ་་་་
མངོན་པར་གྲུབ་པའི་འབྲས་བུ་ཞེས་འདོགས་པ་ཡིན་ལ་མིང་གཟུགས་
སོགས་ནི་གང་ལ་ཉེས་དམིགས་དེ་དང་ལྡན་པའི་གཞི་ཡིན་པའི་ཕྱིར་་་
རོ༑ །དེ་དག་ཀྱང་རྟེན་འབྲེལ་གྱི་མདོ་འགྲེལ་ལས། གང་གིས་འཕེན་
དང་ཇི་ལྟར་གང༌། །དེ་གྲུབ་བྱེད་པ་དེ་ལ་ཡང་། །ཉེས་དམིགས་གང་
ཡིན་དེ་དག་རྣམས། །ཡན་ལག་བཅུ་གཉིས་རྣམས་ཀྱིས་བསྟན། །ཞེས་
གསུངས་པ་ལྟར་རོ། །བཞི་པ་ཡན་ལག་རྐྱེན་དུ་རྣམ་པར་བཞག་པ་ནི།
རྣལ་འབྱོར་སྤྱོད་པའི་སར། རྐྱེན་དུ་ཞིག་གིས་མ་རིག་པ་འདུ་བྱེད་
རྣམས་ཀྱི་རྐྱེན་དུ་འགྱུར་ཞེ་ན་གཟུགས་ཅན་རྣམས་ལ་ནི་བདག་པོའི་་་
རྐྱེན་གྱིས་རྐྱེན་དུ་འགྱུར་རོ། །གཟུགས་ཅན་མ་ཡིན་པ་རྣམས་ལ་ནི་དེ་
མ་ཐག་པ་དང་དམིགས་པ་དང་བདག་པོའི་རྐྱེན་གསུམ་པོ་ཁོ་ནས་་་་
རྐྱེན་དུ་འགྱུར་རོ། །ཡན་ལག་ལྷག་མ་རྣམས་ལ་ནི་ཅི་རིགས་པར་རྐྱེན་
དུ་འགྱུར་བར་བལྟ་བར་བྱ་སྟེ་གཟུགས་ཅན་རྣམས་ནི་གཟུགས་ཅན་་་་
རྣམས་ལ་བདག་པོའི་རྐྱེན་གཅིག་གིས་སོ། །གཟུགས་ཅན་མ་ཡིན་པ་
རྣམས་ལ་ནི་དམིགས་པའི་རྐྱེན་དང་བདག་པོའི་རྐྱེན་དང་གཉིས་ཀྱིས་
སོ༑ །གཟུགས་ཅན་མ་ཡིན་པ་རྣམས་ནི་གཟུགས་ཅན་རྣམས་ལ་གཅིག་
པུ་ཁོ་ནས་སོ། །གཟུགས་ཅན་མ་ཡིན་པ་རྣམས་ནི་གཟུགས་ཅན་མ་
·540·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་པ་རྣམས་ལ་དེ་མ་ཐག་པ་དང་དམིགས་པ་དང་བདག་པོའི་རྐྱེན་་
དང་གསུམ་གྱིས་སོ། །ཅིའི་ཕྱིར་ཡན་ལག་འདི་རྣམས་རྒྱུའི་རྐྱེན་གྱིས་
རྐྱེན་དུ་མི་འགྱུར་ཞེ་ན་རྒྱུའི་རྐྱེན་ནི་རང་གི་ས་བོན་གྱིས་ཕྱེ་བའི་ཕྱིར་་་
རོ༑ །གལ་ཏེ་རྒྱུའི་རྐྱེན་གྱིས་རྐྱེན་དུ་མི་འགྱུར་ན་ཅིའི་ཕྱིར་རྟེན་ཅིང་
འབྲེལ་བར་འབྱུང་བ་རྒྱུ་དང་འབྲས་བུའི་ཚུལ་དུ་བསྟན་ཅེ་ན་བདག་་་
པོའི་རྐྱེན་གྱིས་བསྡུས་པ་འདྲེན་པའི་(༢༡༨བ)རྒྱུ་དང་འཕེན་པའི་་་
རྒྱུ་དང་མངོན་པར་འགྲུབ་པའི་རྒྱུའི་དབང་དུ་བྱས་པའི་ཕྱིར་རོ། །ཞེས་
གསུངས་ཤིང་། ཐེག་པ་ཆེན་པོ་བསྡུས་པར། རྟེན་ཅིང་འབྲེལ་བར་
འབྱུང་བ་གཉིས་པ་ལ་ཅིའི་རྐྱེན་ཞེས་བརྗོད་པར་བྱ་ཞེ་ན་བདག་པོའི་་
རྐྱེན་ཏོ། །ཞེས་གསུངས་ལ། འདིར་ནི་ཡན་ལག་སྔ་མ་རྣམས་ཀྱིས་ཕྱི་མ་
ལ་ཅི་རིགས་པར་རྐྱེན་བཞི་བྱེད་པར་གསུངས་ཏེ་འདི་ལྟར། མ་རིག་པ་
ནི་འདུ་བྱེད་རྣམས་ཀྱི་རྒྱུའི་རྐྱེན་ཡིན་ཏེ་མ་རིག་པའི་བག་ཆགས་
བསྒོས་པའི་སེམས་རྒྱུད་ལས་བྱུང་བའི་འདུ་བྱེད་རྣམས་ཀྱིས་ཡང་སྲིད་
པ་མངོན་པར་འདུ་བྱེད་པའི་ཕྱིར་རོ། །དེ་མ་ཐག་པའི་རྐྱེན་བྱེད་དེ་མ་
རིག་པའི་ཤུགས་ཀྱིས་འདུ་བྱེད་ཕྱི་མ་རྣམས་རྒྱུན་ཆགས་སུ་འབྱུང་་
བའི་ཕྱིར་རོ། །དམིགས་པའི་རྐྱེན་བྱེད་དེ་རྨོངས་པའི་དུས་སུ་མཆོག་ལ་
སོགས་པ་ཚུལ་བཞིན་མ་ཡིན་པར་ཡིད་ལ་བྱེད་པས་དམིགས་པའི་་་་་་་
ཕྱིར་རོ། །བདག་པོའི་རྐྱེན་བྱེད་དེ་དེའི་དབང་གིས་དེ་དང་ལྷན་ཅིག་
འབྱུང་བའི་སེམས་དང་སེམས་ལས་བྱུང་བ་རྣམས་དམིགས་པ་ལ་ཕྱིན་
ཅི་ལོག་ཏུ་དམིགས་པའི་ཕྱིར་རོ། །དེ་ཡང་འདུ་བྱེད་གཟུགས་ཅན་མ་
ཡིན་པའི་དབང་དུ་བྱས་པ་ཡིན་གྱི་གཟུགས་ཅན་རྣམས་ལ་དམིགས་་་་
•541.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་དང་དེ་མ་ཐག་པའི་རྐྱེན་མ་གཏོགས་པ་ཅི་རིགས་པར་སྦྱར་ཞིང་་་་
ཡན་ལག་ལྷག་མ་རྣམས་ལ་ཡང་ཅི་རིགས་པར་སྦྱར་བར་བྱའོ། །རྣལ་
འབྱོར་སྤྱོད་པའི་ས་ལ་སོགས་པ་གཞུང་གསུམ་པོ་འདི་དག་ཏུ་རྐྱེན་གྱི་་
རྣམ་པར་བཞག་པའི་ཚུལ་མི་འདྲ་བ་དེ་དག་ཇི་ལྟར་ཡིན་ཞེ་ན་འགལ་
བ་མེད་དེ། ཡན་ལག་སྔ་མ་རྣམས་ཕྱི་མའི་བདག་པོའི་རྐྱེན་དུ་ངེས་
པའི་དབང་དུ་བྱས་ནས་ཐེག་བསྡུས་སུ་བདག་པོའི་རྐྱེན་ཁོ་ནར
བཤད་ལ། རྐྱེན་གཞན་གྱི་བྱ་བ་ཡང་བྱེད་པ་སྲིད་པའི་དབང་དུ་བྱས་
ནས་འདི་དང་རྣལ་འབྱོར་སྤྱོད་པའི་སར་རྐྱེན་གསུམ་དང་བཞིར་་་་་་་་
བཞག་པ་ཡིན་ལ། དེ་ཡང་དོན་དམ་པའི་རྒྱུ་རྐྱེན་ཀུན་གཞིའི་ས་བོན་
ཁོ་ན་ཡིན་པས་དེ་ལ་བསམས་ནས་རྣལ་འབྱོར་སྤྱོད་པའི་སར་རྒྱུའི་་
རྐྱེན་མི་བྱེད་པར་གསུངས་ཤིང་། ཐ་སྙད་པའི་རྒྱུ་རྐྱེན་ནི་བྱེད་རྒྱུ་
འགའ་ཞིག་ལ་ཡང་རུང་བས་དེ་ཙམ་ལ་བསམས་ནས་འདིར་རྒྱུའི་་་་
རྐྱེན་(༢༡༩ན) ཏུ་རྣམ་པར་བཞག་པ་ཡིན་གྱི་འདིའི་རྒྱུ་རྐྱེན་ནི་ཡང་
དག་པའི་རྒྱུའི་རྐྱེན་མ་ཡིན་ནོ། །
ལྔ་པ་ཡན་ལག་རྣམས་ཀྱི་བྱེད་ལས་རྣམ་པར་བཞག་པ་ནི། མ་རིག་
པ་ནི་སྲིད་པ་ལ་སེམས་ཅན་རྣམས་རྨོངས་པར་བྱེད་པ་ཡིན་ཏེ་དེས་་་་་་
སྒྲིབས་པ་རྣམས་ཀྱིས་སྔོན་གྱི་མཐའ་དང་ཕྱི་མའི་མཐའ་དང་བར་
རྣམས་ཡང་དག་པ་ཇི་ལྟ་བཞིན་དུ་མི་ཤེས་པའི་ཕྱིར་རོ། །དེ་ཡང་འདི་
ལྟར༑བདག་འདས་པའི་དུས་ན་བྱུང་བ་ཞིག་གམ་འོན་ཏེ་མ་བྱུང་སྙམ་
པ་ལ་སོགས་པར་ཐེ་ཚོམ་དུ་འགྱུར་བའི་ཕྱིར་རོ། །འདུ་བྱེད་རྣམས་
ཀུན་ནས་ཉོན་མོངས་པར་བྱེད་པའི་རྐྱེན་ཡང་ཡིན་ཏེ་དེའི་དབང་་་་་་་
•542·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གིས་ཡང་སྲིད་འགྲུབ་བྱེད་ཀྱི་ལས་གསོག་པར་བྱེད་པའི་ཕྱིར་རོ། །ཅིའི་
ཕྱིར་བསོད་ནམས་དང་མི་གཡོ་བའི་ལས་ནི་ཤེས་རབ་ཀྱིས་སོ་སོར་་་་་་་
བརྟགས་ཏེ་བསྒྲུབས་པ་མ་ཡིན་ནམ་ཇི་ལྟར་ན་མ་རིག་པ་ལས་བྱུང་ཞེ་
ན༑ དེའི་དུས་ཀྱི་ཀུན་སློང་གཏི་མུག་མེད་པ་ལ་སོགས་པ་དགེ་བའི་རྩ་
བ་དང་ལྡན་ཡང་རྒྱུའི་དུས་ཀྱི་ཀུན་སློང་དེ་ཁོ་ནའི་དོན་ལ་རྨོངས་པའི་
མ་རིག་པའི་དབང་གིས་ཡང་སྲིད་འབྱིན་པར་བྱེད་པ་ཡིན་པའི་ཕྱིར་་་
རོ༑ །འདོད་ཆགས་དང་ཞེ་སྡང་དང་གཏི་མུག་གསུམ་ག་ལས་ཀྱི་གཞིར་
གསུངས་ན་ཅིའི་ཕྱིར་གཏི་མུག་ཁོ་ན་ལས་ཀྱི་གཞིར་བཞག་ཅེ་ན།
འདོད་ཆགས་དང་ཞེ་སྡང་ནི་བསོད་ནམས་མ་ཡིན་པའི་ལས་ཁོ་ནའི་་་་
གཞི་ཡིན་ལ་མ་རིག་པ་ནི་ལས་གསུམ་གའི་གཞི་ཡིན་པས་དེའི་ཕྱིར་མ་
རིག་པ་ཉིད་ལས་ཐམས་ཅད་ཀྱི་གཞི་ཡིན་ནོ། །རྟེན་འབྲེལ་གྱི་མདོ་
འགྲེལ་ལས་ཀྱང་། འདུ་བྱེད་རྣམས་ཀྱི་རྐྱེན་ཉིད་དུ། །མ་རིག་བསྟན་པ་
རྣམ་གཉིས་ཏེ། །ཉོན་མོངས་གཞན་ལྡན་སྤྱི་ཡི་རྐྱེན། །དེ་མེད་པ་ནི་གཙོ་
བོའི་རྐྱེན། །ཞེས་གང་གསུངས་པ་ཡིན་ནོ། །འདུ་བྱེད་རྣམས་ནི་འགྲོ་བ་
རྣམས་སུ་སེམས་ཅན་དག་རིས་སོ་སོར་རྣམ་པར་འབྱེད་པར་བྱེད་དོ། །
ལས་སོ་སོའི་དབང་གིས་བདེ་འགྲོ་དང་ངན་འགྲོ་ལ་སོགས་པ་སྣ་
ཚོགས་པ་འགྲུབ་པའི་ཕྱིར་རྣམ་པར་ཤེས་པའི་བག་ཆགས་ཀྱི་རྐྱེན
(༢༡༩བ)ཡང་ཡིན་ཏེ་མིང་དང་གཟུགས་སོགས་འགྲུབ་འགྱུར་གྱི་་་་
ས་བོན་བསྒོས་པར་བྱེད་པའི་ཕྱིར་རོ། །རྣམ་པར་ཤེས་པ་ནི་མིང་
གཟུགས་ཀྱི་རྐྱེན་ལས་བྱུང་བ་ཡང་ཡིན་ན་ཅིའི་ཕྱིར་འདུ་བྱེད་ཁོ་ན་་་་་
དེའི་རྐྱེན་དུ་བརྗོད་ཅེ་ན། བསོད་ནམས་ལ་སོགས་པའི་འདུ་བྱེད་
•543.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱིས་རྣམ་པར་ཤེས་པ་ཀུན་ནས་ཉོན་མོངས་པ་ཅན་དུ་བྱེད་པ་་
དང་ཡང་སྲིད་པར་འཕེན་པར་བྱེད་པ་དང་མངོན་པར་འགྲུབ་པར་
བྱེད་པ་ཡིན་ལ་མིང་གཟུགས་ནི་བརྟེན་པ་དང་དམིགས་པའི་ཚུལ་་་་་་་
གྱིས་བསྐྱེད་པའི་རྐྱེན་ཙམ་དུ་ཟད་པའི་ཕྱིར་དེ་ལྟ་མ་ཡིན་ནོ། །རྣམ་
པར་ཤེས་པ་ནི་སེམས་ཅན་གྱི་ཡང་སྲིད་པ་འགྲུབ་པའི་ལས་ཀྱི་བག་་་་་་
ཆགས་ཀྱི་འཆིང་བ་འཛིན་པར་བྱེད་པ་ཡིན་ཏེ་འདུ་བྱེད་རྣམས་ཀྱིས་་་
བསྒོས་པའི་བག་ཆགས་འཛིན་པར་བྱེད་པའི་ཕྱིར་རོ། །མིང་དང་
གཟུགས་ཀྱི་རྐྱེན་ཡང་ཡིན་ཏེ། དེ་མའི་མངལ་དུ་ཞུགས་པ་ལས་མིང་
གཟུགས་འཕེལ་བར་འགྱུར་བའི་ཕྱིར་རོ། །མིང་དང་གཟུགས་ནི་
འབྱུང་བ་ཆེན་པོ་རྣམས་དང་རེག་པ་རྒྱུར་བྱས་པ་ཡིན་ན་ཅིའི་ཕྱིར
རྣམ་པར་ཤེས་པ་ཁོ་ན་དེའི་རྐྱེན་དུ་བསྟན་ཅེ་ན། རྣམ་པར་ཤེས་པ་ནི་
དེ་གསར་དུ་བསྐྱེད་པར་བྱེད་པའི་རྒྱུ་ཡིན་ལ་འབྱུང་བ་རྣམས་དང་
རེག་པ་ནི་སྐྱེས་ཟིན་དང་སྐྱེ་བའི་ཚེ་གནས་པའི་རྒྱུ་འབའ་ཞིག་ཡིན་
པའི་ཕྱིར་རོ། །ཅིའི་ཕྱིར་རྣམ་པར་ཤེས་པ་མིང་གཟུགས་གསར་དུ་སྐྱེད་
བྱེད་ཡིན་ཞེ་ན། བར་སྲིད་ནས་སྐྱེ་བའི་སྲིད་པ་ཉིང་མཚམས་སྦྱོར་བ་
འབྲེལ་བར་བྱེད་པ་ནི་ཀུན་གཞིའི་རྣམ་པར་ཤེས་པ་ཡིན་ལ་དེའི་་
དབང་གིས་མའི་མངལ་དུ་མིང་གཟུགས་སྔར་མེད་གསར་དུ་འགྲུབ་
པའི་ཕྱིར་རོ།། །།ཁམས་དྲུག་ལ་བརྟེན་ནས་མའི་མངལ་དུ་འཆགས་པ་
ཡིན་ན་ཅིའི་ཕྱིར་རྣམ་པར་ཤེས་པའི་ཁམས་ཁོ་ན་བརྗོད་ཅེ་ན། རྣམ་
པར་ཤེས་པའི་ཁམས་ཡོད་ན་མའི་མངལ་དུ་ཁུ་བ་དང་ཁྲག་གི་འབྱུང་་
བ་ཆེན་པོ་དང་མངལ་གྱི་སྦུབས་མ་ཚང་བ་མེད་པས་རྣམ་པར་ཤེས་་་་་
•544·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཁམས་གཙོ་བོར་ངེས་པ་དང་སྐྱེ་གནས་དང་སྲིད་པ་ཐམས་ཅད་་་
དུ་སྐྱེ་བའི་སྐབས་ཡིན་པའི་ཕྱིར་རོ། །མིང་དང་གཟུགས་ནི་སེམས་ཅན་
རྣམས་ལུས་ལེན་དུ་འཇུག་པར་བྱེད་པ་ཡིན་ཏེ་དེ་གྲུབ་ན་སེམས་ཅན་་
(༢༢༠ན)རྣམས་རིས་མཐུན་གཞན་ལ་བརྟེན་པར་འགྱུར་བའི་ཕྱིར་
རོ༑ །སྐྱེ་མཆེད་དྲུག་གི་རྐྱེན་ཡང་ཡིན་ཏེ་དེ་དག་འཕེལ་བ་ལ་བརྟེན་
ནས་མིག་ལ་སོགས་པའི་སྐྱེ་མཆེད་རྣམས་འབྱུང་བའི་ཕྱིར་རོ། །སྐྱེ་
མཆེད་དྲུག་ནི་ཁ་ཟས་ཀྱི་རྐྱེན་ལས་ཀྱང་བྱུང་བ་ཡིན་ན་ཅིའི་ཕྱིར་མིང་
གཟུགས་ཁོ་ན་དེའི་རྐྱེན་དུ་བརྗོད་ཅེ་ན། མིང་གཟུགས་ནི་དེ་བསྐྱེད་
པའི་རྒྱུ་ཡིན་ལ་ཁ་ཟས་ནི་སྐྱེས་ཟིན་གནས་པ་དང་བརྟེན་པའི་རྒྱུ་ཙམ་
དུ་ཟད་པའི་ཕྱིར་རོ། །སྐྱེ་མཆེད་དྲུག་ནི་སེམས་ཅན་རྣམས་ལུས་རྫོགས་
པར་ལེན་དུ་འཇུག་པར་བྱེད་པ་ཡིན་ཏེ་དེ་དག་གྲུབ་ན་དབང་པོ་་་་་་་་
གཞན་མ་ཚང་བ་མེད་པའི་ཕྱིར་རོ། །རེག་པའི་རྐྱེན་ཡང་ཡིན་ཏེ་དེ་
དག་ཡོད་ན་གདོན་མི་ཟ་བར་རེག་པ་འབྱུང་བའི་ཕྱིར་རོ། །རེག་པ་ནི་
གསུམ་འདུས་པའི་རྐྱེན་ལས་བྱུང་བ་ཡིན་ནོ། །ཅིའི་ཕྱིར་སྐྱེ་མཆེད་དྲུག་
ཁོ་ན་དེའི་རྐྱེན་དུ་བརྗོད་ཅེ་ན། སྐྱེ་མཆེད་དྲུག་ཡོད་ན་དེ་ལས་གཞན་
པ་གཉིས་ཚང་བར་འགྱུར་བས་དེ་གཙོ་བོ་ཡིན་པའི་ཕྱིར་དང་དེས་་་་་
གཞན་གཉིས་པོ་བསྡུས་པའི་ཕྱིར་རོ། །རེག་པ་ནི་ཡུལ་གྱི་ལོངས་སྤྱོད་
ལ་སེམས་ཅན་རྣམས་འཛུད་པར་བྱེད་པ་ཡིན་ཏེ་དེའི་སྒོ་ནས་བདེ་བ་་
མྱོང་བར་འགྱུར་བ་སོགས་ཡུལ་རྣམས་ལ་ལོངས་སྤྱོད་པར་བྱེད་པའི་་་་
ཕྱིར་རོ། །ཚོར་བའི་རྐྱེན་ཡང་ཡིན་ཏེ་རེག་པས་ནི་བདེ་སོགས་མྱོང་
བར་འགྱུར་བའི་ཡུལ་ཡོངས་སུ་བཅད་པ་ན་བདེ་སོགས་མྱོང་བའི་་་་་་་
•545·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཚོར་བ་གདོན་མི་ཟ་བར་སྐྱེ་བའི་ཕྱིར་རོ། །ཚོར་བ་ནི་རང་དང་གཞན་
གྱི་རྩོལ་བ་དང་དུས་ཚིགས་འགྱུར་བ་དང་སྔོན་གྱི་ལས་ཀྱིས་དྲངས་པ་་
སོགས་ལས་ཀྱང་འབྱུང་བར་དམིགས་ན་ཅིའི་ཕྱིར་རེག་པའི་རྐྱེན་ཅན་
དུ་བརྗོད་ཅེ་ན། རེག་པ་ནི་ཀུན་ནས་ཉེ་བའི་རྒྱུ་ཡིན་པ་དང་རྐྱེན་
གཞན་རྣམས་འདྲེན་པ་ཡང་རེག་པ་ཡིན་པ་དང་རེག་པ་ཡོད་ན་ཚོར་་
བ་འབྱུང་ལ་རེག་པ་མེད་ན་མི་འབྱུང་བའི་ཕྱིར་རོ། །ཚོར་བ་སྐྱེ་ངའི་
ལོངས་སྤྱོད་ལ་སེམས་ཅན་རྣམས་བཟུང་བར་བྱེད་པ་ཡིན་ཏེ་དེ་ལ་
བརྟེན་ནས་བསོད་ནམས་ལ་སོགས་པའི་ལས་ཀྱི་རྣམ་པར་སྨིན་པ་ལ་་་
ལོངས་སྤྱོད་པར་བྱེད་པའི་ཕྱིར་རོ། །སྲེད་པའི་རྐྱེན་ཡང་ཡིན་ཏེ་དེ་
དང་ཕྲད་པར་(༢༢༠བ)འདོད་པ་དང་འབྲལ་བར་འདོད་པ་ལ་་
སོགས་པའི་སྒོ་ནས་སྲེད་པ་འབྱུང་བའི་ཕྱིར་རོ། །སྲེད་པ་ནི་མ་རིག་པ་
དང་དེ་དང་མཐུན་པའི་ཡུལ་གྱི་རྐྱེན་ལས་ཀྱང་འབྱུང་བར་གསུངས་་་་་
ན་ཅིའི་ཕྱིར་ཚོར་བ་རྐྱེན་ཁོ་ནར་བརྗོད་ཅེ་ན། ཚོར་བའི་དབང་གིས་
ཡུལ་དང་ཕྲད་ཅིང་མི་འབྲལ་བར་འདོད་པ་འབྱུང་བ་དང་དེ་དང་་
མཐུན་པའི་ཡུལ་ལ་ཡང་གཏི་མུག་འབའ་ཞིག་གི་དབང་གིས་ཚོར་བ་
གསུམ་པོ་དེ་དག་འབྱུང་བ་དང་ནུབ་པར་འགྱུར་བ་དང་སྡུག་བསྔལ་་་
གྱི་རང་བཞིན་ལ་སོགས་པར་ཡང་དག་པ་ཇི་ལྟ་བ་བཞིན་དུ་མ་ཤེས་་་་
པས་དེ་ལས་སེམས་བཟློག་པར་མི་བྱེད་པའི་ཕྱིར་རོ། །སྲིད་པ་ནི་
སེམས་ཅན་རྣམས་ཀྱི་མ་འོངས་པའི་སྐྱེ་བ་འདྲེན་པར་བྱེད་པ་ཡིན་ཏེ་་
དེས་ཚེ་གཞན་གྱི་སྐྱེ་བ་རྒྱུན་མི་ཆད་པའི་ཕྱིར་རོ། །ལེན་པའི་རྐྱེན་ཡང་
ཡིན་ཏེ་རོ་མྱང་བར་འདོད་པའི་སྒོ་ནས་འདོད་པ་ལ་སོགས་པའི་ཡུལ་་
•546·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་ལ་འདུན་ཅིང་ཆགས་པ་སྐྱེ་བའི་ཕྱིར་རོ། །ལེན་པའི་བག་ལ་
ཉལ་མ་སྤངས་པ་དང་དེ་དང་མཐུན་པའི་ཆོས་རྣམས་ལས་ཀྱང་ལེན་་་་
པ་འབྱུང་བ་ཡིན་ན་ཅིའི་ཕྱིར་སྲེད་པ་ཁོ་ན་རྐྱེན་ཡིན་ཞེ་ན། འདོད་
པར་སྐྱེ་གནས་ཚོལ་བར་བྱེད་པ་ན་བག་ལ་ཉལ་ཡང་སད་པར་བྱེད་ལ་
དེ་དང་མཐུན་པའི་ཆོས་རྣམས་ཀྱང་འདྲེན་པར་བྱེད་པའི་ཕྱིར་རོ། །
ལེན་པ་ནི་ཡང་སྲིད་པ་ལེན་པའི་ཕྱིར་སེམས་ཅན་རྣམས་ཀྱི་རྣམ་པར་་
ཤེས་པ་ཡང་སྲིད་ཉེ་བར་ལེན་པའི་ནུས་པ་དང་བཅས་པར་བྱེད་
ཡིན་ཏེ་ལས་ཀྱི་བག་ཆགས་ཅན་གྱི་རྣམ་པར་ཤེས་པ་དེ་ཉིད་དམྱལ་བ་
ལ་སོགས་པའི་འགྲོ་བ་བྱེ་བྲག་ཅན་དུ་འདི་མཚམས་སྦྱོར་བར་བྱེད་
པའི་བག་ཆགས་ངེས་པར་བྱེད་པའི་ཕྱིར་རོ། །སྲིད་པའི་རྐྱེན་ཡང་ཡིན་
ཏེ་དེ་གསོས་བཏབ་པའི་ལས་ཀྱི་བག་ཆགས་དེ་ཉིད་སྐྱེ་བ་བསྐྱེད་པ་ལ་
མངོན་དུ་ཕྱོགས་པའི་སྲིད་པ་ཡིན་པའི་ཕྱིར་རོ། །སྲིད་པ་ནི་མ་རིག་
པའི་རྐྱེན་ལས་ཀྱང་འབྱུང་ན་ཅིའི་ཕྱིར་ལེན་པ་ཁོ་ན་རྐྱེན་ཡིན་ཞེ་ན།
ལེན་པའི་སྟོབས་ཀྱིས་ལས་ཀྱི་བག་ཆགས་དེ་ཉིད་ལ་སྐྱེ་བའི་གནས་དེ་་
དང་དེར་རྣམ་པར་ཤེས་པ་དང་མིང་གཟུགས་རྣམས་འདྲེན་པའི་མཐུ་
ཡོད་པའི་ཕྱིར་རོ། །སྲིད་པ་ནི་ཡང་སྲིད་པར་སེམས་ཅན་རྣམས་སྐྱེ་བ་
ལ་( ༢༢ ༡ན)མངོན་པ་ཕྱོགས་པར་བྱེད་དེ་དེ་མ་ཐག་ཏུ་འགྲོ་བ་་་་་་་
གཞན་འདྲེན་པའི་ཕྱིར་རོ། །སྐྱེ་བའི་རྐྱེན་ཡང་ཡིན་ཏེ་དེ་ལས་རིས་
མཐུན་གཞན་འབྱུང་བའི་ཕྱིར་རོ། །སྐྱེ་བ་ནི་ཁུ་ཆུ་དང་ཁྲག་ལ་སོགས་
པའི་རྐྱེན་གྱིས་ཀྱང་འབྱུང་ན་ཅིའི་ཕྱིར་སྲིད་པ་རྐྱེན་ཁོ་ནར་བསྟན་ཅེ་་
ན༑ སྲིད་པ་ཡོད་ན་དེ་ལས་གཞན་པའི་སྐྱེ་བའི་རྐྱེན་རྣམས་ཚང་བར་
•547·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡོད་པར་འགྱུར་བས་དེ་ཉིད་རྐྱེན་གྱི་གཙོ་བོ་ཡིན་པའི་ཕྱིར་རོ། །སྐྱེ་བ་
ནི་མིང་གཟུགས་ནས་ཚོར་བའི་བར་རྣམས་རིམ་གྱིས་སེམས་ཅན་
རྣམས་རྒྱུད་ལ་མངོན་པར་འགྲུབ་པར་བྱེད་པ་ཡིན་ཏེ་དེ་རྣམས་རིམ་་་
གྱིས་འགྲུབ་པའི་གནས་སྐབས་དེ་ཉིད་ལ་སྐྱེ་བ་ཞེས་ཐ་སྙད་དུ་བྱེད་པ་
ཡིན་པའི་ཕྱིར་རོ། །རྒ་ཤིའི་རྐྱེན་ཡང་ཡིན་ཏེ་དེ་ཉིད་གནས་སྐབས་
གཞན་དུ་འགྱུར་བ་དང་འཇིག་པའི་ཕྱིར་རོ། །རྒ་ཤིའི་དུས་དང་ཡ་ང་
བ་མ་སྤངས་པ་དང་ཕ་རོལ་གྱི་གནོད་པ་སོགས་ལས་ཀྱང་འབྱུང་བར་་
དམིགས་ན་ཅིའི་ཕྱིར་སྐྱེ་བ་ཁོ་ན་རྐྱེན་ཏུ་བརྗོད་ཅེ་ན། རྐྱེན་དེ་དག་གི་
རྩ་བ་ཡང་སྐྱེ་བ་ཡིན་ལ་རྐྱེན་དེ་དག་མེད་དུ་ཟིན་ཀྱང་རྒ་ཤི་སྐྱེ་བ་ལས་
བྱུང་བའི་ཕྱིར་རོ། །།རྒ་ཤི་ནི་ཡང་དང་ཡང་དུ་ན་ཚོད་འགྱུར་བ་དང་
སྲོག་འགྱུར་བ་ལ་སེམས་ཅན་སྦྱོར་བར་བྱེད་དེ་དར་ལ་བབ་པ་སོགས་་
དང་ཚེ་རྣམ་པར་འཇིག་པ་རང་བཞིན་ཡིན་པའི་ཕྱིར་རོ། །དྲུག་པ་
ཡན་ལག་རྣམས་ཀུན་ནས་ཉོན་མོངས་པ་གསུམ་དུ་བསྡུ་བ་ནི། མ་རིག་
པ་དང་སྲེད་པ་དང་ལེན་པ་རྣམས་ནི་སེམས་རབ་ཏུ་མ་ཞི་བར་བྱེད་་་་
པ་དང་རང་དང་གཞན་གདུང་བར་བྱེད་པའི་ཕྱིར་ཉོན་མོངས་པའི་་་
ཀུན་ནས་ཉོན་མོངས་པ་ཡིན་ནོ། །འདུ་བྱེད་དང་རྣམ་པར་ཤེས་པ་
དང་སྲིད་པ་གསུམ་ནི་ལས་ཀྱི་ངོ་བོ་དང་བག་ཆགས་ཅི་རིགས་པ་ཡིན་
པ་དང་འཕྲལ་དུ་ལུས་སེམས་གདུང་བར་བྱེད་པ་དང་མ་འོངས་པ་་་་་་་
རྣམ་སྨིན་འབྱིན་པར་བྱེད་པའི་ཕྱིར་ལས་ཀྱི་ཀུན་ནས་ཉོན་མོངས་པ་་་་
ཡིན་ནོ། །འདུ་བྱེད་ལས་ཀྱི་ངོ་བོ་དང་སྲིད་པ་ལས་ཀྱི་བག་ཆགས་ཁྱང་
པར་བ་ཡིན་པས་ལས་སུ་འཐད་ཀྱང་རྣམ་པར་ཤེས་པ་ལས་སུ་ཇི་ལྟར་
548.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འགྱུར་ཞེ་ན། ལས་ཀྱི་བག་ཆགས་ཅན་གྱི་རྣམ་པར་ཤེས་པ་འདིར་རྟེན
འབྲེལ་གྱི་ཡན་ལག་ཡིན་(༢༢༡བ)ལ་དེ་ཡང་ལས་ཀྱིས་རབ་ཏུ་ཕྱེ་་་་་
བའི་ཕྱིར་རོ། །ལྷག་མ་རྣམས་ནི་ཀུན་ནས་ཉོན་མོངས་པ་དང་པོ་
གཉིས་ཀྱི་རྣམ་པར་སྨིན་པའི་ངོ་བོ་ཡིན་པས་དེའི་ཕྱིར་ཚེའི་ཀུན་ནས་་
ཉོན་མོངས་པ་ཞེས་བྱའོ། །འཕགས་པ་ཀླུ་སྒྲུབ་ཞབས་ཀྱིས། དང་པོ་
བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། །ལྷག་མ་
བདུན་པོ་སྡུག་བསྔལ་ལོ། །ཞེས་ཀྱང་གསུངས་སོ། །དེ་དག་ནི་རྟེན་ཅིང་
འབྲེལ་བར་འབྱུང་བ་ཆ་གསུམ་པ་ཞེས་ཀྱང་བྱ་ལ་ལམ་གསུམ་པ་ཞེས་་
ཀྱང་བྱའོ། །བདུན་པ་རྟེན་འབྲེལ་གྱི་སྒྲ་དོན་ལ། ཕྱི་ནང་གི་འབྲས་བུ་
འདི་རྣམས་ནི་རྟེན་ཅིང་འབྲེལ་བར་འབྱུང་བ་ཞེས་པའི་སྒྲའི་བརྗོད་་་་་
པར་བྱ་བའི་དོན་ཡིན་ཏེ་དབང་ཕྱུག་ལ་སོགས་པའི་བྱེད་པ་པོ་མེད་་་་་
པར་གཡོ་བ་མེད་པའི་རྐྱེན་ཙམ་ལས་བྱུང་བའི་ཕྱིར་རོ། །དེ་བཞིན་དུ་
རྒྱུ་མེད་དུ་བྱུང་བ་མ་ཡིན་པར་མ་རིག་པ་ལ་སོགས་པ་རྗེས་སུ་མཐུན་་་
པའི་རྒྱུ་དང་རྐྱེན་དུ་བཅས་པ་ལས་བྱུང་བའི་ཕྱིར་རོ། །རང་ཉིད་
སེམས་ཅན་ནམ་བདག་གི་ངོ་བོར་མེད་པའི་ཕྱིར་རོ། །རྐྱེན་གཞན་གྱི་
དབང་དུ་གྱུར་པ་ཁོ་ན་ཡིན་གྱི་རང་དབང་ཅན་མ་ཡིན་པའི་ཕྱིར་རོ། །
རང་བསྐྱེད་པར་བྱེད་པའི་རྐྱེན་རྣམས་ལ་འདི་བསྐྱེད་པར་བྱའོ་སྙམ་་་་་
པའི་བློའི་གཡོ་བ་མེད་པའི་ཕྱིར་རོ། །ཐེར་ཟུག་ཏུ་མི་གནས་པར་
མཐར་མི་རྟག་ཅིང་འཇིག་པའི་ཕྱིར་རོ། །སྐྱེས་པའི་དུས་ལས་ཕ་རོལ་
ཏུ་མི་གནས་པས་སྐད་ཅིག་མ་ཡིན་པའི་ཕྱིར་རོ། །རྒྱུའི་སྐད་ཅིག་
འགག་པ་དང་དུས་མཉམ་དུ་འབྲས་བུའི་སྐད་ཅིག་འབྱུང་བས་རྒྱུ
•549·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་འབྲས་བུའི་རྒྱུ་མཚན་པའི་ཕྱིར་རོ། །ཐམས་ཅད་ལས་ཐམས་ཅད་
མི་འབྱུང་གི་རྒྱུ་དང་འབྲས་བུ་རྗེས་སུ་མཐུན་པར་འབྱུང་བའི་ཕྱིར་རོ།།
རྒྱུ་གཅིག་དང་དུ་མ་ལས་འབྲས་བུའི་རྣམ་པ་གཅིག་དང་དུ་མ་འབྱུང་་
བས་རྒྱུ་དང་འབྲས་བུ་སྣ་ཚོགས་པའི་ཕྱིར་རོ། །མི་མཐུན་པའི་རྒྱུ་ལས་
མི་མཐུན་པའི་འབྲས་བུ་མི་འབྱུང་བས་རྒྱུ་དང་འབྲས་སུ་སོ་སོར་ངེས་་
པའི་ཕྱིར་རོ། །བརྒྱད་པ་དོན་དེ་དག་གིས་རྟེན་ཅིང་འབྲེལ་བར་འབྱུང་
བ་ཟབ་པར་བསྟན་པ་ནི། ཕྱི་དང་ནང་གི་རྟེན་ཅིང་འབྲེལ་བར་འབྱུང་
བ་འདི་དག་ནི་རྒྱུས་ཟབ་(༢༢༢ན) པ་ཡིན་ཏེ་བྱེད་པ་པོ་མེད་པ་་་་་་
དང་རྒྱུ་དང་བཅས་པའི་དོན་གཉིས་ཀྱིས་རྒྱུ་མེད་པ་དང་མི་མཐུན་
པའི་རྒྱུ་ལས་བྱུང་བ་སྤངས་པའི་ཕྱིར་རོ། །རང་གི་མཚན་ཉིད་ཀྱིས་
ཟབ་པ་ཡིན་ཏེ་སེམས་ཅན་མེད་པའི་སའི་དོན་གྱིས་བདག་མེད་པ་་་་་་་
ཡིན་པའི་ཕྱིར་རོ། །སྐྱེ་བས་ཟབ་པ་ཡིན་ཏེ་གཞན་གྱི་དབང་དང་གཡོ་
བ་མེད་པའི་དོན་གཉིས་ཀྱིས་རྐྱེན་རྣམས་ལས་འབྲས་བུ་འབྱུང་ཡང་་་་
དེ་དག་གིས་མ་བྱས་པའི་ཕྱིར་རོ། །གནས་པས་ཟབ་པ་ཡིན་ཏེ་མི་རྟག་
པ་དང་སྐད་ཅིག་མའི་དོན་གཉིས་ཀྱིས་གནས་པ་མེད་བཞིན་དུ་
གནས་པ་ལྟར་གནས་པའི་ཕྱིར་རོ། །འབྱུང་བས་ཟབ་པ་ཡིན་ཏེ་དོན་
ལྷག་མ་བཞིས་རྒྱུ་ལས་འབྲས་བུ་འབྱུང་བའི་ཚུལ་ཤིན་ཏུ་རྟོགས་པར
དཀའ་བའི་ཕྱིར་རོ། །ཡང་རྟེན་ཅིང་འབྲེལ་བར་འབྱུང་བ་ནི་རྣམ་པ་
གཞན་གྱི་སྒོ་ནས་ཀྱང་ཟབ་པར་བལྟ་སྟེ་འདི་ལྟར། རང་གི་ངོ་བོ་སྐད་
ཅིག་ཀྱང་མི་གནས་ལ་རྒྱུན་གནས་པར་ཡང་དམིགས་པའི་ཕྱིར་རོ། །བློ་
སྔོན་དུ་གཏོང་བའི་གཡོ་བ་མེད་པའི་རྐྱེན་ལས་འབྱུང་བ་ཡང་ཡིན་ལ་་
·550·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྗེས་སུ་མཐུན་པའི་འབྲས་བུ་བསྐྱེད་པའི་ནུས་པ་དང་ལྡན་པའི་རྐྱེན་
ལས་རྒྱུ་དང་རྗེས་སུ་མཐུན་པའི་འབྲས་བུ་འབྱུང་བར་ཡང་དམིགས་་
པའི་ཕྱིར་དང་། དོན་དམ་པ་སེམས་ཅན་ནམ་བདག་མེད་པ་ཡང་ཡིན་
ལ་ཐ་སྙད་དུ་སེམས་ཅན་དུ་གདགས་པ་ཡང་དམིགས་པའི་ཕྱིར་དང་།
ལས་བྱེད་པ་པོ་འགའ་ཡང་མེད་ལ་བྱས་པའི་ལས་རྣམས་ཀྱི་རྣམ་པར་་
སྨིན་པའི་འབྲས་བུ་ཆུད་མི་ཟ་ཞིང་སོ་སོར་མྱོང་བར་ཡང་དམིགས་
པའི་ཕྱིར་དང་། མཐའ་བཞི་དང་བྲལ་བའི་རྒྱུ་རྐྱེན་ལས་སྐྱེ་བ་དེའི་
ཕྱིར་ཟབ་པར་བལྟའོ།། །ཅིའི་ཕྱིར་མཐའ་བཞི་དང་བྲལ་བ་ཡིན་ཞེ་ན།
རྟེན་འབྲེལ་རྣམ་པ་དག་གིས་བྱས་པ་མ་ཡིན་ཏེ་རང་ཉིད་རང་ལ་བྱེད་
པ་འགལ་བའི་ཕྱིར་དང་། རང་ལས་སྐྱེ་ན་ནམ་ཡང་མི་སྐྱེ་བར་མི་
འགྱུར་ཏེ་རྒྱུ་དང་རྐྱེན་གཞན་ལ་མི་ལྟོས་པའི་ཕྱིར་རོ། །གཞན་ལས་སྐྱེ་
བ་མ་ཡིན་ཏེ་རིགས་མི་མཐུན་པའི་རྒྱུ་དང་འབྲས་བུ་(༢༢༢བ)མི་་་་་
རུང་བའི་ཕྱིར་དང་། རིགས་མཐུན་པའི་རྒྱུ་རྐྱེན་རྣམས་མི་འཐད་པའི་
ཕྱིར་རོ།། །རིགས་མི་མཐུན་པའི་རྒྱུ་ལས་འབྲས་བུ་འབྱུང་ན་ཆུ་ཤེལ་
ལས་ཀྱང་མེ་འབྱུང་བར་ཧ་ཅང་ཐལ་བའི་ཕྱིར་རོ། །གཉིས་ཀ་ལས་
ཀྱང་མ་ཡིན་ཏེ་ཉེས་པ་གཉིས་ཀར་དུ་ཐལ་བར་འགྱུར་བའི་ཕྱིར་རོ། །
རྒྱུ་མེད་པ་ལས་བྱུང་བ་མ་ཡིན་ཏེ་ཡུལ་དང་དུས་དང་གནས་སྐབས་་་་་
ཐམས་ཅད་དུ་སྐྱེ་བར་འགྱུར་བའམ་ཡང་ན་ལན་ཅིག་ཀྱང་མི་སྐྱེ་བར་་
ཐལ་བའི་ཕྱིར་རོ། །རང་གིས་བྱེད་པ་དང་གཞན་གྱིས་བྱེད་པ་མ་ཡིན་
ཞེས་པ་རྒྱུའི་ངོ་བོ་ནས་དཔྱད་པ་ཡིན་ལ་བདག་ལས་མ་ཡིན་གཞན་
ལས་མ་ཡིན་ཞེས་པ་འབྲས་བུའི་ངོ་བོ་ནས་དཔྱད་པ་ཡིན་པས་དོན་ལ་
•551·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཁྱད་པར་མེད་དོ། །གཉིས་ཀས་བྱེད་པ་མ་ཡིན་རྒྱུ་མེད་པས་བྱེད་པ་མ་
ཡིན་ཞེས་ཀྱང་ཁོང་ནས་དབྱུང་ངོ༌། །འགྲེལ་པར་བདག་གིས་མ་བྱས་
ཏེ་གང་གིས་བྱེད་པ་དེ་མ་སྐྱེས་ནས་མེད་པའི་ཕྱིར་རོ། །གཞན་གྱིས་
བྱས་པ་མ་ཡིན་ཏེ་རྐྱེན་རྣམས་བྱེད་པ་པོ་མ་ཡིན་པའི་ཕྱིར་རོ། །གཉིས་
ཀས་ཀྱང་མ་བྱས་ཏེ་རྒྱུ་དེ་གཉིས་ཀྱི་ཕྱིར་རོ། །རང་གིས་བྱེད་པ་དང་
གཞན་གྱིས་བྱེད་པ་དང་རྒྱུ་མེད་པ་ལས་བྱུང་བ་མ་ཡིན་ཏེ་རྐྱེན་རྣམས་
ཀྱིས་འབྲས་བུ་བསྐྱེད་པར་ནུས་པའི་ཕྱིར་རོ། །རྣམ་གྲངས་གཞན་དུ་ན་
བདག་གིས་མ་བྱས་ཏེ་རྐྱེན་ལ་ལྟོས་པའི་ཕྱིར་རོ། །གཞན་གྱིས་མ་བྱས་
ཏེ་རྐྱེན་ཡོད་ཀྱང་ས་བོན་མེད་ན་མི་འབྱུང་བའི་ཕྱིར་རོ། །གཉིས་ཀས་
མ་བྱས་ཏེ་དེ་གཉིས་ཀ་གཡོ་བ་མེད་པའི་ཕྱིར་རོ། །རྒྱུ་མེད་པ་ལས་བྱུང་
བ་ཡང་མ་ཡིན་ཏེ་ས་བོན་དང་རྐྱེན་གཉིས་ཀ་ལ་ནུས་པ་ཡོད་པའི་་་་་་་
ཕྱིར་རོ། །གཞན་ཡང་། རང་གི་ས་བོན་ལས་ཏེ་གཞན་ལས་མིན། །དེ་ལ་
ལྟོས་ཕྱིར་བདག་གིས་བྱས་མ་ཡིན། །དེ་ནི་ནུས་པ་རྒྱུ་མེད་འབྱུང་མ་
ཡིན༑ །གཡོ་བ་མེད་ཕྱིར་གཉིས་ཀྱིས་མ་བྱས་ལ། །ཞེས་འཆད་དོ། །དགུ་
པ་རྟེན་འབྲེལ་དེའི་རྣམ་པའི་རབ་ཏུ་དབྱེ་བ་ནི། རྣམ་པར་ཤེས་པ་
འབྱུང་བའི་རབ་ཏུ་དབྱེ་བ་ནི་མིག་དང་གཟུགས་ལ་བརྟེན་ནས་མིག་་་
གི་རྣམ་པར་ཤེས་པ་འབྱུང་ཞེས་པ་ལ་སོགས་པའོ། །འཆི་འཕོ་དང་སྐྱེ་
བའི་རབ་ཏུ་དབྱེ་བ་ནི་སེམས་ཅན་གྱི་འཇིག་རྟེན་གྱི་དབང་དུ་བྱས་པ་
སྟེ་མ་(༢༢༣ན)རིག་པའི་རྐྱེན་གྱིས་འདུ་བྱེད་ཅེས་པ་ལ་སོགས་པའོ།།
ཕྱིའི་ལོ་ཏོག་འབྱུང་བའི་རབ་ཏུ་དབྱེ་བ་ནི་ས་བོན་ལ་བརྟེན་ནས་མྱུ་་་་
གུ་དང་དེ་ལས་སྡོང་བུ་དང་དེ་བཞིན་དུ་སྦུ་གུ་དང་འདབ་མ་དང་མེ་་
•552.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཏོག་དང་འབྲས་བུ་ལ་སོགས་སྔ་མ་ལས་ཕྱི་མ་འབྱུང་བའོ། །འཇིག་པ་
དང་འཆགས་པའི་རྟེན་འབྲེལ་གྱི་རབ་ཏུ་དབྱེ་བ་ནི་སེམས་ཅན
རྣམས་ཀྱི་ཐུན་མོང་གི་ལས་ལ་བརྟེན་ནས་ས་ཆེན་པོ་སོགས་འབྱུང་བ་་
དང་འཇིག་པའོ། །།ཟས་ལ་བརྟེན་པའི་རྟེན་འབྲེལ་གྱི་རབ་ཏུ་དབྱེ་བ
ནི་ཟས་བཞི་ལ་བརྟེན་ནས་སེམས་ཅན་རྣམས་ཁམས་གསུམ་དུ་གནས་
པའོ༑ །འདོད་པ་དང་མི་འདོད་པའི་འགྲོ་བ་འབྱེད་པ་རྟེན་འབྲེལ་གྱི་
རབ་ཏུ་དབྱེ་བ་ནི་ལེགས་པར་སྤྱད་པ་དང་ཉེས་པ་སྤྱད་པ་ལ་བརྟེན་་་་་
ནས་བདེ་འགྲོ་དང་ངན་འགྲོར་སྐྱེ་བའོ། །རྣམ་པར་དག་པའི་རྟེན་
འབྲེལ་གྱི་རབ་ཏུ་དབྱེ་བ་ནི་ཐར་པའི་ཆ་དང་མཐུན་པ་ལ་བརྟེན་ནས་
ངེས་པར་འབྱེད་པའི་ཆ་དང་མཐུན་པ་འབྱུང་བ་སོགས་ལམ་སྔ་མ་ལ་་
བརྟེན་ནས་ཕྱི་མ་འབྱུང་བ་སོགས་གཞན་གྱི་སྒྲ་ལས་ཚུལ་བཞིན་ཡིད་་་
ལ་བྱེད་པ་དང་དེ་ལས་ཡང་དག་པའི་ལྟ་བ་དང་དེ་ལས་ཟག་པ་ཟད་་་་
པ་འབྱུང་བ་ལ་སོགས་སོ། །མཐུ་སྟོབས་ཀྱི་རབ་ཏུ་དབྱེ་བ་ནི་བསམ་
གཏན་ལ་བརྟེན་ནས་མངོན་པར་ཤེས་པ་ལ་སོགས་པའི་ཡོན་ཏན་
ཁྱད་པར་ཅན་རྣམས་འབྱུང་བའོ། །དེ་ལྟར་ན་ཐ་མ་གཉིས་ནི་རྣམ་
བྱང་གི་རྟེན་འབྲེལ་གྱི་རབ་ཏུ་དབྱེ་བའོ། །ལྷག་མ་རྣམས་ནི་ཀུན་ནས་
ཉོན་མོངས་པའི་ཕྱོགས་ཀྱི་རྟེན་འབྲེལ་ལོ། །དེ་ལ་ཡང་ཕྱིའི་ལོ་ཏོག་
འབྱུང་བ་དང་འཇིག་པ་དང་འཆགས་པའི་རབ་ཏུ་དབྱེ་བ་ནི་སྣོད་ཀྱི་་
དབང་དུ་བྱས་པའོ། །ལྷག་མ་རྣམས་ནང་སེམས་ཅན་གྱི་དབང་དུ་བྱས་
པའོ༑ །དེ་ལྟར་ན་ཚུལ་འདིས་རྟེན་ཅིང་འབྲེལ་བར་འབྱུང་བའི་རབ་ཏུ་
དབྱེ་བ་རྒྱ་ཆེར་རྟོགས་པར་བྱའོ། །
553.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཅུ་པ་རྟེན་ཅིང་འབྲེལ་བར་འབྱུང་བའི་བསྒོམ་ཚུལ་ནི། སྤང་བྱ་
འཁོར་བར་འཇུག་པའི་རིམ་པ་བདེ་བླག་ཏུ་རྟོགས་པའི་ཆེད་དུ་ཡན་་་་
ལག་(༢༢༣བ)བཅུ་གཉིས་སྐྱེ་རིམ་དང་རྗེས་སུ་མཐུན་པར་བསྒོམ་་་
པ་ཀུན་ནས་ཉོན་མོངས་པ་ལུགས་མཐུན་དང་ལུགས་མི་མཐུན་དུ་
བསྒོམ་པ་དག་བླང་བྱ་འཁོར་བ་ལྡོག་པའི་ཚུལ་བདེ་བླག་ཏུ་རྟོགས་
པའི་ཆེད་དུ་ཡན་ལག་བཅུ་གཉིས་འགག་པའི་རིམ་པ་དང་རྗེས་སུ་་་་་
མཐུན་པར་བསྒོམ་པ་རྣམ་པར་བྱང་བ་ལུགས་མཐུན་དང་ལུགས་མི་་་་
མཐུན་དུ་བསྒོམ་པ་གཉིས་ཀྱིས་རྟེན་ཅིང་འབྲེལ་བར་འབྱུང་བ་ཚུལ
བཞིན་དུ་བསྒོམ་པར་བྱ་བ་ཡིན་ནོ། །དེ་ལ་ཀུན་ནས་ཉོན་མོངས་པ་
ལུགས་དང་མཐུན་པ་ནི་འདི་ཡིན་ཏེ། མ་རིག་པའི་རྐྱེན་གྱིས་འདུ་བྱེད་
རྣམས་ཞེས་བྱ་བ་ནས་སྐྱེ་བའི་རྐྱེན་གྱིས་རྒ་ཤི་ཞེས་པའི་བར་ཏེ་ཐོག་་་་
མར་སྐྱེ་བའི་རིམ་པ་ལྟར་མ་འཆོལ་བར་བསྟན་པའི་ཕྱིར་རོ། །ལུགས་
དང་མི་མཐུན་པར་བསྒོམ་པ་ནི་འདི་ཡིན་ཏེ། རྒ་ཤི་གང་ལས་བྱུང་སྐྱེ་
བ་ལས་སོ།།ཞེས་པ་ནས། འདུ་བྱེད་གང་ལས་བྱུང་མ་རིག་པ་ལས་སོ། །
ཞེས་པའི་བར་ཏེ་ཐ་མར་འབྱུང་བ་གང་ཡིན་པ་ནི་ཐོག་མར་དཔྱད་ལ་
ཐོག་མར་འབྱུང་བ་གང་ཡིན་པ་དེ་ཐ་མར་དཔྱད་པའི་ཕྱིར་རོ། །ཅིའི་
ཕྱིར་ཀུན་ནས་ཉོན་མོངས་པ་ལུགས་དང་མཐུན་པ་དང་ལུགས་དང་་་་
མི་མཐུན་པ་གཉིས་བསྒོམ་པར་བྱེད་ཅེ་ན། ཀུན་འབྱུང་བ་དང་སྡུག་
བསྔལ་གྱི་བདེན་པའི་ཚུལ་ཁོང་དུ་ཆུད་པར་བྱ་བའི་ཕྱིར་ཏེ་འདི་ལྟར།
ཀུན་ནས་ཉོན་མོངས་པ་ཐམས་ཅད་ནི་སྡུག་བསྔལ་དང་ཀུན་འབྱུང་་་
གི་བདེན་པ་གཉིས་ཀྱིས་བསྡུས་པ་ཡིན་ལ། དེ་ལ་ཀུན་འབྱུང་གི་བདེན་
•554.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་ཚུལ་ཁོང་དུ་ཆུད་པར་བྱས་པའི་ཕྱིར་ཀུན་ནས་ཉོན་མོངས་པ་་་་
ལུགས་དང་མཐུན་པར་བསྒོམ་པ་བསྟན་ཏེ་མ་རིག་པ་དང་འདུ་བྱེད
ནི་ལས་དང་ཉོན་མོངས་པའི་རང་བཞིན་ཡིན་པའི་ཕྱིར་དང་དེ
གཉིས་ཡན་ལག་གཞན་རྣམས་ཀྱི་ཐོག་མའི་རྒྱུར་བསྟན་པའི་ཕྱིར་རོ། །
སྡུག་བསྔལ་གྱི་བདེན་པའི་ཚུལ་ཁོང་དུ་ཆུད་པར་བྱ་བའི་ཕྱིར་ནི་ཀུན་
ནས་ཉོན་མོངས་པ་ལུགས་དང་མི་མཐུན་པར་བསྒོམ་པའི་ཚུལ་བསྟན་
ཏེ་སྐྱེ་བ་དང་རྒ་ཤི་ནི་ལས་དང་ཉོན་མོངས་པའི་འབྲས་བུ་ཡོངས་སུ་་་་་
སྨིན་པ་མཐར་ཐུག་པ་ཡིན་པས་སྡུག་( ༢༢༤ན)བསྔལ་གྱི་བདེན་་་་་་
པས་རབ་ཏུ་ཕྱེ་བའི་ཕྱིར་རོ། །རྣལ་འབྱོར་སྤྱོད་པའི་ས་ལས་ཀྱང་། ཅིའི་
ཕྱིར་རྟེན་ཅིང་འབྲེལ་བར་འབྱུང་བ་རྒ་ཤི་ནས་བཟུང་ནས་ལུགས་
ལས་བཟློག་པའི་གོ་རིམ་དུ་བསྟན་ཅེ་ན་བདེན་པའི་ཚུལ་གྱི་དབང་དུ་་
བྱས་པ་ཡིན་ཏེ་འདི་ལྟར། སྐྱེ་བ་དང་རྒ་ཤི་ནི་སྡུག་བསྔལ་གྱི་བདེན་
པས་རབ་ཏུ་ཕྱེ་བ་ཡིན་ནོ། །ཞེས་གང་གསུངས་པ་ཡིན་ནོ། །དེའི་དོན་
དུ་བསམས་ནས་འགྲེལ་པ་ལས་རྒ་ཤི་དང་རྒ་ཤི་ཀུན་འབྱུང་བ་དང་རྒ་
ཤི་འགོག་པ་དང་རྒ་ཤི་འགག་པར་འགྲོ་བའི་ལམ་ཞེས་བྱ་བ་ནི་བདེན་
པ་རྣམ་པར་བཞག་པའི་དབང་དུ་བྱས་ཏེ་ལུགས་དང་མི་མཐུན་
བསྟན་པར་རིག་པར་བྱའོ་ཞེས་འཆད་ཀྱང་འཐད་པར་མ་མཐོང་ངོ་། །
རྣམ་པར་བྱང་བ་ལུགས་དང་མཐུན་པ་ནི་འདི་ཡིན་ཏེ་མ་རིག་པ་་་་
འགགས་པས་འདུ་བྱེད་རྣམས་འགག །ཅེས་པ་ནས་སྐྱེ་བ་འགགས་
པས་རྒ་ཤི་འགག །ཅེས་པའི་བར་རོ། །ལུགས་དང་མི་མཐུན་པ་ནི་འདི་
ཡིན་ཏེ། གང་མེད་ན་རྒ་ཤི་མི་འབྱུང་གང་འགགས་པས་རྒ་ཤི་འགག །
•555.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྐྱེ་བ་མེད་ན་རྒ་ཤི་མི་འབྱུང་སྐྱེ་བ་འགགས་པས་རྒ་ཤི་འགག །ཅེས་པ་
ནས༑ མ་རིག་པ་མེད་ན་འདུ་བྱེད་མི་འབྱུང་མ་རིག་པ་འགག་པས་
འདུ་བྱེད་འགག །ཅེས་པའི་བར་རོ། །ཅིའི་ཕྱིར་རྣམ་པར་བྱང་བ་
ལུགས་དང་མཐུན་པ་དང་ལུགས་དང་མི་མཐུན་པ་གཉིས་བསྟན་ཅེ་ན།
འགོག་པ་དང་ལམ་གྱི་བདེན་པའི་ཚུལ་ཁོང་དུ་ཆུད་པར་བྱ་བའི་ཕྱིར་་
ཏེ་འདི་ལྟར། རྣམ་པར་བྱང་བའི་ཆོས་མ་ལུས་པ་ནི་འགོག་པ་དང་
ལམ་གྱི་བདེན་པ་གཉིས་ཀྱིས་བསྡུས་ལ་དེ་ཡང་ལམ་གྱི་བདེན་པའི་
ཚུལ་ཁོང་དུ་ཆུད་པར་བྱ་བའི་ཕྱིར་རྣམ་པར་བྱང་བ་ལུགས་དང་
མཐུན་པ་བསྟན་པ་ཡིན་ཏེ་རིམ་པ་འདིས་མ་རིག་པ་འགགས་པས་་
འདུ་བྱེད་ལ་སོགས་པའི་ཡན་ལག་ལྷག་མ་རྣམས་མ་ལུས་པར་འགག་་་་
པར་བསྟན་ལ། མ་རིག་པ་འགོག་བྱེད་ཀྱི་གཉེན་པོ་ཡང་རིག་པ་ཡེ་
ཤེས་ལམ་བདེན་གྱི་ངོ་བོ་ཡིན་པའི་ཕྱིར་རོ། །འགོག་པའི་བདེན་པའི་
(༢༢༤བ)ཚུལ་ཁོང་དུ་ཆུད་པར་བྱ་བའི་ཕྱིར་རྣམ་པར་བྱང་བ་་་་་
ལུགས་དང་མི་མཐུན་པ་རྣམ་པར་བཞག་པ་བསྟན་ཏེ་རྒ་ཤི་སྡུག་
བསྔལ་གྱི་བདེན་པ་འགགས་པའི་རང་བཞིན་ལ་དཔྱོད་པར་བྱེད་པའི་
ཕྱིར་དང་འགོག་པ་ཡང་སྡུག་བསྔལ་འགགས པས་རབ་ཏུ་ཕྱེ་བ་ཡིན་་་
པའི་ཕྱིར་རོ། །ཡང་ན་དང་པོ་ནི་མ་རིག་པ་ལ་སོགས་པ་རྒྱུ་འགོག་པའི་
ཐབས་ལ་རྟོག་པར་བྱེད་པ་ཡིན་ལ་གཉིས་པ་ནི་རྒ་ཤི་ལ་སོགས་ངཔ
འབྲས་བུ་འགགས་པའི་ངོ་བོ་ལ་དཔྱོད་པར་བྱེད་པའི་ཕྱིར་ལམ་དང་་་
འགོག་པ་ལ་དཔྱོད་པར་བྱེད་པ་ཡིན་ནོ་ཞེས་བྱ་བར་ཁོང་དུ་ཆུད་པར་
བྱའོ༑།
•556·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བདུན་པ་རྐྱེན་སོགས་བཅུ་གཅིག་ཏུ་བསྟན་པའི་དང་པོ་ལ་དོན
གསུམ་གྱིས་བསྟན་པ་ནི། རྣམ་པར་གཏན་ལ་དབབ་པ་བསྡུ་བ་ལས།
དེ་ལ་འདུ་བྱེད་རྣམས་ཀྱི་རྒྱུ་ནི་གང་རྐྱེན་ནི་གང་ཞེ་ན། བཅོམ་ལྡན་
འདས་ཀྱིས་འདུ་བྱེད་རྣམས་འབྱུང་བའི་རྐྱེན་ནི་བཞི་པོ་འདི་དག་
ཡིན་པར་གསུངས་ཏེ། རྒྱུའི་རྐྱེན་དང་མཚུངས་པ་དེ་མ་ཐག་པའི་རྐྱེན་
དང་༑ དམིགས་པའི་རྐྱེན་དང་བདག་པོའི་རྐྱེན་ཏོ། །དེ་ལ་རྒྱུའི་རྐྱེན་ནི་
རྒྱུ་ཡང་ཡིན་རྐྱེན་ཡང་ཡིན་ནོ། །དེ་ལས་གཞན་པའི་རྐྱེན་གསུམ་པོ་
དག་ནི་རྐྱེན་ཁོ་ན་ཡིན་གྱི་རྒྱུ་ནི་མ་ཡིན་ནོ། །ཞེས་གསུངས་པ་ལྟར་རྒྱུའི་
རྐྱེན་ལ་སོགས་པ་བཞིའོ། །ཐམས་ཅད་ཀྱང་རྐྱེན་ཡིན་ཏེ་འདུས་མ་བྱས་
ཀྱང་རྟོག་པ་འགའ་ཞིག་གི་དམིགས་པའི་རྐྱེན་དུ་འགྱུར་བའི་ཕྱིར་རོ། །
འདུ་བྱེད་རྣམས་འབྱུང་བའི་རྒྱུ་དང་རྐྱེན་ཆོས་ཙམ་དུ་ཤེས་པ་ན་འདུ་་
བྱེད་ཀྱི་ཆོས་རྣམས་བདག་གི་རྒྱུ་ལས་བྱུང་བར་མངོན་པར་ཞེན་པ་་་་་་
སྤོང་ངོ་། །དེ་ལ་རྒྱུའི་དོན་ནི་གང་རྐྱེན་གྱི་དོན་ནི་གང་ཞེ་ན། འབྲས་བུ་
བསྐྱེད་པར་བྱེད་པ་ནི་རྒྱུ་ཡིན་ལ་འབྲས་བུ་སྐྱེ་བའི་ཐབས་སུ་གྱུར་པ
ནི་རྐྱེན་ཡིན་ནོ། །དང་པོ་ནི་ཐུན་མོང་མ་ཡིན་པའི་རྒྱུ་ཡིན་པས་འབྲས་
བུའི་ཉེ་བར་ལེན་པ་ཡིན་ལ་གཉིས་པ་ནི་རིགས་མི་མཐུན་པའི་འབྲས་་
བུ་དུ་མའི་ཐུན་མོང་གི་རྐྱེན་དུ་འགྱུར་བས་དེ་ནི་ལྷན་ཅིག་བྱེད་པའི་་་་་
རྐྱེན་ཡིན་ནོ། །།དེའི་ཕྱིར་རྒྱུའི་རྐྱེན་ནི་འབྲས་བུ་བསྐྱེད་པར་བྱེད་པ་
ཡིན་ལ་ཉེ་བར་ལེན་པ་ཡང་ཡིན་ནོ། །ལྷག་མ་(༢༢༥ན) གསུམ་ནི་
འབྲས་བུ་སྐྱེ་བའི་ཐབས་ཙམ་ཡིན་ལ་ལྷན་ཅིག་བྱེད་པའི་རྐྱེན་ཡང
ཡིན་ནོ། །བསྐྱེད་པར་བྱེད་པ་ནི་རྒྱུའི་རྐྱེན་ནོ་ཞེས་བཤད་པ་དེ་ལ་
•557·•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྐྱེད་པར་བྱེད་པ་ནི་གཉིས་ཏེ་ཐ་སྙད་པ་དང་ཡང་དག་པའོ། །དང་
པོ་ནི་རྒྱུ་དྲུག་སྟེ་འདི་ལྟར་བྱེད་རྒྱུ་དང་ལྷན་ཅིག་འབྱུང་བའི་རྒྱུ་དང་་་་
མཚུངས་ལྡན་གྱི་རྒྱུ་དང་སྐལ་མཉམ་གྱི་རྒྱུ་དང་ཀུན་ཏུ་འགྲོ་བའི་རྒྱུ་་་་་
དང་རྣམ་པར་སྨིན་པའི་རྒྱུ་རྣམས་སོ། །དེ་ལ་རྒྱུ་དང་པོས་ནི་འབྲས་བུ་
ད་ལྟར་བ་དང་མ་འོངས་པ་གཉིས་ཀ་ལ་བྱ་བ་བྱེད་དོ། །ལྷན་ཅིག་
འབྱུང་བ་དང་མཚུངས་པར་ལྡན་པའི་རྒྱུ་གཉིས་ཀྱིས་ནི་ད་ལྟར་བ་ཁོ་་
ན་ལ་བྱ་བ་བྱེད་དོ། །ལྷག་མ་གསུམ་གྱིས་ནི་མ་འོངས་པ་ཁོ་ན་ལ་བྱ་བ་
བྱེད་དོ། །འདི་རྣམས་ནི་ཐ་སྙད་ཙམ་དུ་བསྐྱེད་པར་བྱེད་པ་ཡིན་གྱི་
ཡང་དག་པར་ནི་མ་ཡིན་ཏེ་འབྲས་བུ་རྣམས་ནི་རང་གི་ས་བོན་གང་་་
ཡིན་པ་ལས་སྐྱེ་བར་རིགས་པའི་ཕྱིར་ཏེ། གཞན་དུ་ན་རིགས་མི་མཐུན་
པ་རྒྱུ་འབྲས་སུ་མི་རུང་བའི་ཕྱིར་རོ། །དེ་བས་ན་རྒྱུ་དྲུག་པོ་འདི་དག་
ཀྱང་ཡང་དག་པར་འབྲས་བུ་སྐྱེ་བའི་ཐབས་ཙམ་ཡིན་པའི་ཕྱིར་རྐྱེན་་་་
ལྷག་མ་གསུམ་གྱི་ནང་དུ་ཅི་རིགས་པར་འདུ་བ་ཡིན་ནོ། །དེ་ལ་བྱེད་རྒྱུ་
ནི་རྐྱེན་གསུམ་གས་བསྡུས་སོ། །ལྷན་ཅིག་འབྱུང་བ་དང་མཚུངས་ལྡན་
རྣམ་སྨིན་གྱི་རྒྱུ་ནི་བདག་པོའི་རྐྱེན་གྱིས་བསྡུས་སོ། །ལྷག་མ་གཉིས་ནི་
བདག་པོ་དེ་མ་ཐག་པའི་རྐྱེན་གཉིས་ཀྱིས་བསྡུས་སོ། །ཡང་དག་པར་
འབྲས་བུ་བསྐྱེད་པར་བྱེད་པའི་རྒྱུ་ཡང་རྣམ་པ་གཉིས་ཏེ་ཀུན་གཞིའི་་་
རྣམ་པར་ཤེས་པ་རྣམ་པར་མ་བཞག་པ་དང་རྣམ་པར་བཞག་པའི་
དབང་དུ་བྱས་པའོ།།དང་པོའི་དབང་དུ་བྱས་ནས་རྣམ་པར་གཏན་ལ་
དབབ་པ་བསྡུ་བར། དེ་ལ་རྒྱུའི་རྐྱེན་གང་ཞེ་ན་དབང་པོ་གཟུགས་ཅན་
རྟེན་དང་བཅས་པ་གང་ཡིན་པ་དང་རྣམ་པར་ཤེས་པ་གང་ཡིན་པ་་་་་་
558.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
འདི་གཉིས་ནི་མདོར་ན་ས་བོན་ཐམས་ཅད་པ་ཞེས་བྱའོ། དབང་པོ་
གཟུགས་ཅན་དང་ལྡན་པ་དེ་ནི་དབང་པོའི་གཟུགས་ཅན་དེ་དག
དང་དེ་ལས་གཞན་པའི་ཆོས་གཟུགས་ཅན་རྣམས་ཀྱི་ས་བོན་ཡང
ཡིན་ནོ། །སེམས་( ༢༢༥བ) པ་སེམས་ལས་བྱུང་བའི་ཆོས་ཐམས་ཅད་
ཁོ་ནའི་ས་བོན་ཡང་ཡིན་ནོ། །རྣམ་པར་ཤེས་པ་དང་ལྡན་པ་ནི་རྣམ་
པར་ཤེས་པ་རྣམ་པ་ཐམས་ཅད་པ་དེའི་ས་བོན་ཡང་ཡིན་ལ་དེ་ལ་དེ་་་་
ལས་གཞན་པའི་ཆོས་གཟུགས་ཅན་མ་ཡིན་པ་རྣམས་དང་དབང་པོ་་་་
གཟུགས་ཅན་རྣམས་ཀྱི་ས་བོན་ཡང་ཡིན་ནོ། །འབྱུང་བ་ཆེན་པོ་མ་
གཏོགས་པ་དེ་ལས་གཞན་པའི་ཆོས་གཟུགས་ཅན་རྣམས་ནི་རང་གི་་
ས་བོན་དང་ལྡན་པའི་ངོ་བོ་ཉིད་ཁོ་ན་ཡིན་པར་རིག་པར་བྱའོ། 1
འབྱུང་བ་ཆེན་པོའི་གཟུགས་ནི་ས་བོན་གཉིས་དང་ལྡན་པ་ཡིན་ཏེ
འབྱུང་བ་ཆེན་པོའི་ས་བོན་དང་རྒྱུར་བྱས་པའི་གཟུགས་ཀྱི་ས་བོན་་་་་་
དང་ངོ༌། །དེ་ལྟར་ན་ཇི་སྐད་ཡོངས་སུ་བསྒྲགས་པའི་ཆོས་རྣམས་ལ་དེ་
ལྟར་ས་བོན་གྱི་རྒྱུ་དང་ལྡན་པ་ཅི་རིགས་པ་རྣམ་པར་བཞག་པ་གང་་་་
ཡིན་པ་དེ་ནི་རྒྱུའི་རྐྱེན་ཅེས་བྱའོ། །ཞེས་གང་གསུངས་པ་ལྟར་ཏེ།
མདོར་བསྡུ་ན། དབང་པོ་གཟུགས་ཅན་རྣམས་ལ་ཡང་སེམས་ཀྱི་ས་
བོན་ཡོད་ལ་སེམས་ལ་ཡང་དབང་པོ་གཟུགས་ཅན་གྱི་ས་བོན་ཡོད་ལ་་
ས་བོན་དེ་ཡང་ས་བོན་དང་ལྡན་པའི་གཞི་དེ་དང་དེ་ལས་དེ་ཉིད
དང་གཞན་གང་དུ་ཡང་བརྗོད་དུ་མེད་པའི་ཕྱིར་ན་རིགས་མི་མཐུན་་་་
པ་རྒྱུ་འབྲས་སུ་ཐལ་བའི་སྐྱོན་ཡང་མེད་དོ། །དེ་ལྟ་བུའི་ས་བོན་ནི་
གཟུགས་དང་སེམས་དང་སེམས་ལས་བྱུང་བ་རྣམས་ཀྱི་རྒྱུའི་རྐྱེན་ཡིན་
•·559·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དོ༑ །ཚུལ་དེ་ཡང་ཀུན་གཞི་རྣམ་པར་མ་བཞག་པའི་དབང་དུ་བྱས་པ་
ཡིན་ཏེ། ཇི་སྐད་དུ། ས་བོན་རྣམ་པར་བཞག་པའི་ཚུལ་འདི་ནི་ཀུན་
གཞིའི་རྣམ་པར་ཤེས་པ་རྣམ་པར་མ་བཞག་པ་ལ་རིག་པར་བྱའོ། །
ཞེས་གསུངས་པ་ཡིན་ནོ། །ཀུན་གཞིའི་རྣམ་པར་ཤེས་པ་རྣམ་པར་
བཞག་ན་ནི་དེ་ཉིད་ཆོས་ཀུན་གྱི་རྒྱུའི་རྐྱེན་ཡིན་ཏེ། ཡང་གསུངས་པ།
རྣམ་པར་བཞག་ན་ནི་དེ་ལ་ཆོས་ཐམས་ཅད་ཀྱི་ས་བོན་ཡོད་པར་རིག་
པར་བྱ་སྟེ། ཞེས་པ་ལྟར་རོ། །ཚུལ་འདི་ནི་གཞུང་དུ་འཆད་དོ། །ཅིའི་
ཕྱིར་རྐྱེན་ལྷག་མ་གསུམ་འབྲས་བུ་བསྐྱེད་པའི་ཐབས་ཙམ་ཡིན་ཞེ་ན་་་
ས་བོན་གྱིས་རང་གི་འབྲས་བུ་བསྐྱེད་པར་བྱེད་པའི་གྲོགས་ཙམ་ཡིན་་་་
པའི་ཕྱིར་རོ། །བསྐྱེད་པར་བྱེད་པ་ནི་མ་( ༢༢༦ན) ཡིན་ཏེ་རིགས་མི་
མཐུན་པ་རྒྱུ་འབྲས་སུ་མི་རུང་བའི་ཕྱིར་རོ། །རྐྱེན་བཞི་པོ་དེ་དག་ལས་
འབྲས་བུ་གང་ཞིག་རྐྱེན་དུ་ཞིག་ལས་འབྱུང་ཞེ་ན། སེམས་དང་སེམས་
ལས་བྱུང་བའི་ཆོས་ཐམས་ཅད་ནི་རྐྱེན་བཞི་ལས་འབྱུང་སྟེ། འདི་ལྟར།
དེ་དག་ནི་ཡུལ་རིག་པས་རབ་ཏུ་ཕྱེ་བ་ཡིན་པའི་ཕྱིར་དམིགས་པའི་་་་་
རྐྱེན་ལས་སྐྱེ་བ་ཡིན་ནོ། །རིགས་མཐུན་གཉིས་རྒྱུད་གཅིག་ལ་ཅིག་ཅར་
སྐྱེ་བའི་གོ་སྐབས་མེད་པའི་ཕྱིར་མཚུངས་པ་དང་དེ་མ་ཐག་པའི་རྐྱེན་་
•ལས་འབྱུང་བ་ཡིན་ནོ། །རང་དང་ལྷན་ཅིག་པའི་དབང་པོ་ལ་བརྟེན
པའི་ཕྱིར་བདག་པོའི་རྐྱེན་ལས་འབྱུང་བ་ཡིན་ནོ། །ཐམས་ཅད་ལས་
ཐམས་ཅད་སྐྱེ་བར་འགྱུར་བའི་ཕྱིར་རང་གི་རྒྱུའི་རྐྱེན་ལས་སྐྱེ་བ་ཡིན་་
ནོ༑ །གཟུགས་ཅན་རྣམས་ནི་རྒྱུའི་རྐྱེན་དང་བདག་པོའི་རྐྱེན་གཉིས་
ལས་བྱ་བ་ལ་མི་ལྡན་པའི་འདུ་བྱེད་རྣམས་ལ་ནི་རྒྱུའི་རྐྱེན་ལོག་པ་་་་་་་
•560•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མེད་ཀྱི་འོན་ཀྱང་བདག་པོའི་རྐྱེན་ཙམ་ལས་སྐྱེ་བ་ཡིན་ནོ། །
དེ་ལྟར་རྐྱེན་བཞི་པོ་སྤྱིར་རྣམ་པར་བཞག་ནས། དེ་དག་སོ་སོའི་ངོ་
བོ་རྒྱས་པར་བཤད་པ་ལ་བཞི་ལས་དང་པོ་རྒྱུའི་རྐྱེན་ལ་གཉིས་ལས་་་་་་
ཡང་དག་པའི་རྒྱུ་རྐྱེན་དང་ཐ་སྙད་པའི་རྒྱུ་རྐྱེན་གཉིས་ལས་དང་པོའི་་
དབང་དུ་བྱས་ནས་ཀུན་གཞིའི་རྣམ་པར་ཤེས་པ་དང་དགེ་བའི་བག་་་་
ཆགས་སོ་ཞེས་སྨོས་ཏེ་གོ་རིམ་བཞིན་དུ་ཟག་པ་དང་བཅས་པ་དང་་་་་
ཟག་པ་མེད་པའི་ཆོས་རྣམས་ཀྱི་རྒྱུའི་རྐྱེན་ཡིན་ནོ། །ཀུན་གཞིའི་རྣམ་
པར་ཤེས་པ་གཉིས་ཏེ་རྣམ་པར་སྨིན་པ་དང་མངོན་པར་འདུ་བྱེད་པ་་
ལས་བྱུང་བའོ། །དེ་ལ་རྣམ་པར་སྨིན་པ་ནི་སྐྱེ་བས་ཐོབ་པའི་ཆོས་
རྣམས་ཀྱི་རྒྱུའི་རྐྱེན་ནོ། །མངོན་པར་འདུ་བྱེད་ལས་བྱུང་བ་ནི་སྦྱོར་བ་
ལས་བྱུང་བའི་ཆོས་རྣམས་ཀྱི་སྟེ། ཕྱི་མ་ལ་ཀུན་གཞིའི་རྣམ་པར་ཤེས་
པ་གཞན་གྱི་རྒྱུའི་རྐྱེན་དུ་བལྟ་བར་བྱའོ། །མངོན་པར་འདུ་བྱེད་པ་
ལས་བྱུང་བའི་ཀུན་གཞིའི་རྣམ་པར་ཤེས་པ་ནི་ཚེ་འདིའི་འཇུག་པའི་་་
རྣམ་པར་ཤེས་པ་དང་མཉམ་དུ་འབྱུང་བའི་བག་ཆགས་བསྒོས་པར་་་་
རིག་པར་བྱའོ། །ཞེས་འགྲེལ་པ་ལས་འཆད་ཀྱང་(༢༢༦བ)རྣམ་པར་
སྨིན་པའི་རང་བཞིན་ནི་ལས་ཀྱི་བག་ཆགས་ཡོངས་སུ་སྨིན་པ་མཐར་་
ཐུག་པའི་རང་བཞིན་ཡིན་པས་ཆོས་གཞན་གང་གི་ཡང་རྒྱུའི་རྐྱེན་མི་་་
བྱེད་ཀྱི་འོན་ཀྱང་སྐྱེ་བས་ཐོབ་པ་དང་སྦྱོར་བ་ལས་བྱུང་བའི་ཆོས་་་་
ཐམས་ཅད་ཀྱི་བདག་པོའི་རྐྱེན་ཙམ་བྱེད་དོ། །ས་བོན་གྱི་ཆ་གང་ཡིན་
པ་ནི་ཐམས་ཅད་ཀྱི་རྒྱུའི་རྐྱེན་ཡིན་ནོ་ཞེས་རྒྱས་པར་བཤད་ཟིན་ཏོ། །
དགེ་བའི་བག་ཆགས་ནི་སྐྱེ་མཆེད་དྲུག་གི་ཁྱད་པར་ཟག་པ་མེད་པའི་
•561·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ས་བོན་སྟེ་དེ་ནི་ཟག་པ་མེད་པའི་ཆོས་རྣམས་ཀྱི་རྒྱུར་ཇི་ལྟར་གྱུར་
པའི་ཚུལ་རྒྱས་པར་སྔར་བཤད་ཟིན་ཏོ། །ཐ་སྙད་པའི་རྒྱུ་རྐྱེན་གྱི་
དབང་དུ་བྱས་ནས། ཡང་ངོ་བོ་ཉིད། ཅེས་པ་ལ་སོགས་པ་སྨོས་ཏེ ངོ་
བོ་ཉིད་ནི་བྱེད་རྒྱུའོ། །རབ་ཏུ་དབྱེ་བ་ནི་དེའི་རྣམ་པའི་རབ་ཏུ་དབྱེ་
བའོ༑ །གྲོགས་ནི་ལྷན་ཅིག་འབྱུང་བའི་རྒྱུའོ། །ཡང་དག་པར་རྟོགས་པ་
ནི་མཚུངས་ལྡན་གྱི་རྒྱུའོ། །རྒྱས་པ་ནི་སྐལ་མཉམ་གྱི་རྒྱུའོ། །བར་དུ་
གཅོད་པ་ནི་ཀུན་འགྲོའི་རྒྱུའོ། །ཡོངས་སུ་འཛིན་པ་ནི་རྣམ་སྨིན་གྱི་
རྒྱུའོ༑ །དེ་དག་རེ་རེ་ཞིང་རྒྱས་པར་བཤད་པ་ནི། ངོ་བོ་ཉིད་ནི་བྱེད་རྒྱུ་
སྟེ་དེ་ནི་རྒྱུའི་ངོ་བོ་ཉིད་དམ་རང་བཞིན་ཡིན་པའི་ཕྱིར་རོ། །དེའི་ཕྱིར་
རྒྱུ་ལྷག་མ་རྣམས་ཀྱང་བྱེད་རྒྱུའི་རང་བཞིན་ཡིན་ཡང་དེ་དག་ཏུ་མ་
འདུས་པའི་བྱེད་རྒྱུ་རྣམས་ལོགས་སུ་རྣམ་པར་བཞག་པའི་ཕྱིར་བྱེད་་་་
རྒྱུ་ལོགས་སུ་བསྟན་པ་ཡིན་ནོ། །བྱེད་རྒྱུ་དེའི་རབ་ཏུ་དབྱེ་བ་ནི། འབྱུང་
གནས་རྟེན་གསལ་འགྱུར་འབྲས་སྒྱུར། །ཡིད་ཆེས་ཡིད་ཆེས་བྱེད་དང་
ཐོབ༑ །ཐ་སྙད་ལྟོས་དང་འཕེན་པ་འགྲུབ། །ཡོངས་འཛིན་ཆུད་བྱེད་སོ་
སོར་ངེས། །ལྷན་ཅིག་བྱེད་དང་མི་མཐུན་མཐུན། །བྱེད་རྒྱུ་ཉི་ཤུ་ཉེ་བར་
མཚོན༑།ཞེས་པ་སྡོམ་གྱི་ཚིགས་སུ་བཅད་པའོ། །དེ་ལ་རྣམ་པར་ཤེས་པ་
ཚོགས་དྲུག་གི་རྒྱུ་རྐྱེན་གྱི་ཚོགས་པ་ཡུལ་དབང་ཡིད་བྱེད་ལ་སོགས་པ་་
རྣམས་ནི་འབྱུང་བའི་བྱེད་རྒྱུ་ཡིན་ཏེ་འབྲས་བུ་རྣམ་ཤེས་མ་འབྱུང་བ་་
འབྱུང་བར་བྱེད་པའི་ཕྱིར་རོ། །དཔེར་ན་ཞེས་བྱ་བ་ནི་ཕྱོགས་འདིས•
ནི་འབྲས་བུ་མ་བྱུང་བ་འགྱུར་བར་བྱེད་པའི་རྒྱུ་རྐྱེན་གང་ཡིན་པ་དེ་་་
དག་ནི་འབྱུང་བའི་ཕྱིར་བྱེད་རྒྱུར་མངོན་པར་བརྟག་པར་བྱའོ། །ཞེས་
•562.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པའི་( ༢༢༧ན)དོན་ཏོ། །ཟས་བཞི་ནི་སེམས་ཅན་འབྱུང་པོ་འགྲོ་བ་
ལྔར་ཉིང་མཚམས་སྦྱར་ཟིན་པ་དང་འབྱུང་པོ་ཚོལ་བ་བར་མ་དོའི་་་་་
སྲིད་པར་གནས་པ་ཐམས་ཅད་ཀྱི་གནས་པའི་བྱེད་རྒྱུ་ཡིན་ཏེ་དེ་
རྣམས་སྐྱེས་ཟིན་པའི་རྒྱུད་རྒྱུན་མི་ཆད་པར་བྱེད་པའི་ཕྱིར་རོ། །ས་
ཆེན་པོ་ནི་རྒྱུ་བ་དང་མི་རྒྱུ་བའི་སེམས་ཅན་རྣམས་ཀྱི་རྟེན་པའི་བྱེད་་་་
རྒྱུ་ཡིན་ཏེ་དེ་རྣམས་ཐུར་དུ་ལྟུང་བའི་གེགས་བྱེད་པའི་ཕྱིར་རོ། །སྒྲོན་
མེ་ནི་མུན་ཁུང་གི་གཟུགས་རྣམས་ཀྱི་གསལ་བའི་བྱེད་རྒྱུ་ཡིན་ཏེ་རང་་
འཛིན་ཤེས་པའི་ཡུལ་དུ་གསལ་བར་བྱེད་པའི་ཕྱིར་རོ། །མེ་ནི་བུད་
ཤིང་གི་འགྱུར་བའི་བྱེད་རྒྱུ་ཡིན་ཏེ་བུད་ཤིང་གི་རིགས་རྒྱུན་སོལ་བ་ལ་
སོགས་པ་རྣམ་པ་གཞན་དུ་འགྱུར་བར་བྱེད་པའི་ཕྱིར་རོ། །ཟོར་བ་ནི་
རྔ་བར་བྱ་བ་རྩྭ་དང་སོག་མ་ལ་སོགས་པའི་འབྲལ་བའི་བྱེད་རྒྱུ་ཡིན་་་་་
ཏེ་དེ་རྣམས་འབྲེལ་བ་གཉིས་སུ་གཅོད་པར་བྱེད་པའི་ཕྱིར་རོ། །གསེར་
མགར་ལ་སོགས་པ་བཟོའི་གནས་ལ་མཁས་པ་རྣམས་ནི་གསེར་དངུལ་
ལ་སོགས་པ་ནི་སྒྱུར་བའི་བྱེད་རྒྱུ་ཡིན་ཏེ་གསེར་སྦྲམ་ལ་སོགས་གདུ་བུ་
དང་མགུལ་རྒྱན་ལ་སོགས་པ་ཆ་ཤས་གཞན་དང་གཞན་དུ་སྒྱུར་བར་་་
བྱེད་པའི་ཕྱིར་རོ། །དུ་བ་ནི་ལྐོག་ཏུ་གྱུར་པའི་མེའི་ཡིད་ཆེས་པའི་བྱེད་
རྒྱུ་ཡིན་ཏེ་དེ་ལས་ལྐོག་གྱུར་གྱི་མེ་རྗེས་སུ་དཔོག་པ་བྱེད་པའི་ཕྱིར་རོ། །
དམ་བཅའ་དང་གཏན་ཚིགས་དང་དཔེ་རྣམས་ནི་རྒོལ་བའི་འདོད་་་་་
ཡུལ་དུ་བྱས་པའི་བསྒྲུབ་བྱ་སྒྲུབ་པའི་ཡིད་ཆེས་པར་བྱེད་པའི་བྱེད་རྒྱུ་་
ཡིན་ཏེ་དེ་རྣམས་ལ་བརྟེན་ནས་སྒྲུབ་བྱ་ཡང་དག་པར་ངེས་པར་བྱེད་་
པའི་ཕྱིར་རོ། །སྔ་མ་ནི་དོན་ཡིན་ལ་ཕྱི་མ་ནི་སྒྲུབ་ངག་གི་དབང་དུ་
•·563·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱས་པ་ཡིན་ནོ། །།འཕགས་པའི་ལམ་ནི་མྱ་ངན་ལས་འདས་པ་རྫོབ་
པར་བྱེད་པའི་བྱེད་རྒྱུ་ཡིན་ཏེ་དེས་དེ་ཐོབ་པར་བྱེད་པའི་ཕྱིར་རོ། ་ལྟོ་
ལྡིར་བ་ལ་སོགས་པ་དོན་རྣམས་ཀྱི་ཐུན་མོང་མ་ཡིན་པའི་མཚན་མ་་་་་་
མཐོང་ཞིང་ཡོངས་སུ་གཅོད་པར་བྱེད་པའི་འདུ་ཤེས་དང་དེའི་རྗེས་་་་
སུ་འབྲང་བའི་བུམ་པ་ཞེས་པ་ལ་སོགས་པའི་མིང་རྣམས་ནི་དོན
རྣམས་ལ་མིང་འདི་ཞེས་ཐ་སྙད་( ༢༢༧བ) འདོགས་པ་བྱེད་རྒྱུ་ཡིན་་
ཏེ་དེ་དག་ལ་བརྟེན་ནས་མིང་གི་ཐ་སྙད་རྗེས་སུ་འདོགས་པའི་ཕྱིར་་
རོ༑།བཀྲེས་པ་ནི་ཁ་ཟས་ཀྱི་ལྟོས་པའི་བྱེད་རྒྱུ་ཡིན་ཏེ་བཀྲེས་པ་ལ་ལྟོས་
ནས་ཟས་དོན་དུ་གཉེར་བ་འབྱུང་བའི་ཕྱིར་རོ། །མ་རིག་པ་ནི་རྒ་ཤིའི་
འཕེན་བྱེད་ཀྱི་རྒྱུ་ཡིན་ཏེ་དེའི་རྒྱང་རིང་པོའི་རྐྱེན་ཡིན་པའི་ཕྱིར་དེའི་་
རྒྱུ་ལས་བྱུང་བ་གནས་སྐབས་གཅིག་ནས་གཅིག་ཏུ་བརྒྱུད་དེ་འབྱུང་་་
བ་འཕེན་པར་བྱེད་པའི་ཕྱིར་རོ། །མ་རིག་པ་ནི་འདུ་བྱེད་རྣམས་ཀྱི་
མངོན་པར་འགྲུབ་པའི་བྱེད་རྒྱུ་ཡིན་ཏེ་དེ་མ་ཐག་ཏུ་འབྱུང་བའི་སྐྱེད
བྱེད་ཡིན་པའི་ཕྱིར་རོ། །ཞིང་དང་ཆུ་ལུད་ལ་སོགས་པ་ས་བོན་དེ་ལས་
གཞན་པའི་རྐྱེན་རྣམས་ནི་ལོ་ཏོག་གི་ཡོངས་སུ་འཛིན་པའི་བྱེད་རྒྱུ་་་་་་
ཡིན་ཏེ་དེ་རྣམས་ཀྱི་ས་བོན་དེ་འབྲས་བུ་ལོ་ཏོག་འབྱུང་བ་ལ་མཐུ་
དང་ལྡན་པར་བྱས་པའི་ཕྱིར་རོ། །རྒྱལ་པོ་སོགས་ལ་ལུས་ངག་གི་སྲི་ཞུ་
བྱེད་པ་ལ་སོགས་པའི་སྒོ་ནས་ལེགས་པར་བསྟེན་པ་གང་ཡིན་པ་དེ་ནི་
རྒྱལ་པོའི་ནང་མི་དང་འཁོར་དུ་ཆུད་པར་བྱེད་པའི་རྒྱུ་ཡིན་ཏེ་རྒྱལ་པོ་
མཉེས་པར་བྱེད་པའི་མཐུན་པའི་རྐྱེན་ཡིན་པའི་ཕྱིར་རོ། །འགྲོ་བ་ལྔ་
པོ་དག་གི་རིས་མཐུན་སོ་སོར་བསྐྱེད་པར་བྱེད་པའི་རྐྱེན་ལས་སོ་སོ་ཐ་
•564•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དད་པ་རྣམས་ནི་འའགྲོ་བ་ལྔ་པོ་རང་བཞིན་སོ་སོར་ངེས་པར་བྱེད་པའི་
བྱེད་རྒྱུ་ཡིན་ཏེ་དེ་རྣམས་རིས་སོ་སོར་བསྐྱེད་པར་བྱེད་པའི་བདག་་་་
པོའི་རྐྱེན་སྣ་ཚོགས་པ་ཡིན་པའི་ཕྱིར་རོ། །མིག་གི་དབང་པོ་མ་ཉམས་
པ་དང་ཡུལ་གཟུགས་སྣང་བ་དང་ཡིད་ལ་བྱེད་པ་ཡང་ཉེ་བར་གནས་་
པ་གང་ཡིན་པ་དེ་ནི་མིག་གི་རྣམ་པར་ཤེས་པ་བསྐྱེད་པ་ལ་ལྷན་ཅིག་་་
བྱེད་པའི་བྱེད་རྒྱུ་ཡིན་ཏེ་དེའི་རྐྱེན་མ་ལུས་པ་ཚོགས་པས་རང་གི
འབྲས་བུ་འགྲུབ་པར་བྱེད་པ་རྐྱེན་གཞན་ལ་མི་ལྟོས་པའི་ཕྱིར་རོ 1
སེར་བ་ལ་སོགས་པ་ནི་ལོ་ཏོག་གི་མི་མཐུན་པའི་བྱེད་རྒྱུ་ཡིན་ཏེ་དེ
འཕེལ་བའི་བར་ཆད་བྱེད་པའི་ཕྱིར་རོ། །བར་ཆད་བྱེད་པའི་སེར་བ་
ལ་སོགས་པ་དེ་དག་མེད་པར་གནས་པ་ནི་ལོ་ཏོག་གི་མི་མཐུན་པ་མ་་་
ཡིན་པའི་བྱེད་རྒྱུ་ཡིན་ཏེ་ལོ་ཏོག་འཕེལ་བ་ལ་བར་ཆད་མི་བྱེད་པའི་་་་
ཕྱིརརོ༑ །( ༢༢༨ན) ས་ལ་སོགས་པའི་འབྱུང་བ་རྣམས་ནི་རང་དང་
ལྷན་ཅིག་པའི་འབྱུང་གྱུར་གྱི་གཟུགས་རྣམས་དང་ཚོགས་པ་གཅིག་་་
པའི་འབྱུང་བ་ནང་ཕན་ཚུན་གྱིས་ཀྱང་གྲོགས་སམ་ལྷན་ཅིག་འབྱུང་་་་
བའི་རྒྱུ་ཡིན་ཏེ་རང་དང་ལྷན་ཅིག་པའི་འབྱུང་བ་དང་འབྱུང་བ་ལས་་
གྱུར་པའི་ཆོས་གང་རང་དང་ལྷན་ཅིག་པའི་ས་ལ་སོགས་པའི་འབྱུང་་་
བ་གཞན་གྲོགས་སུ་ཡོད་ན་འབྱུང་གི་དེ་དག་ལས་གང་ཡང་རུང་བ་་་་་་
ཞིག་གྲོགས་སུ་མེད་ན་ཡང་མི་འབྱུང་བ་ཡིན་པའི་ཕྱིར་རོ། །དེ་ལ་
འབྱུང་བ་རྣམས་ཁོ་ན་རང་དང་ལྷན་ཅིག་པའི་འབྱུང་བ་དང་འབྱུང་་་
བ་ལས་གྱུར་པ་རྣམས་ཀྱི་ལྷན་ཅིག་འབྱུང་བའི་རྒྱུར་འགྱུར་པ་ཡིན་གྱི་་
འབྱུང་བ་ལས་གྱུར་པའི་གཟུགས་རྣམས་ནི་མ་ཡིན་ཏེ་འབྱུང་འགྱུར་་་་
•565•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་གཟུགས་རྣམས་ས་གཞན་དུ་འཕོས་ཀྱང་འབྱུང་བ་རྣམས་དམིགས་་
པའི་ཕྱིར་རོ། །འབྱུང་དང་འབྱུང་གྱུར་ནི་དཔེར་བརྗོད་པ་ཙམ་གྱི་ཟད་
ཀྱི་སེམས་དང་སེམས་ལས་བྱུང་བའི་ཆོས་རྣམས་ཀྱང་གང་ཡང་རུང་་་་་
བ་ཞིག་མེད་ན་ཡང་མི་འབྱུང་བ་ཡིན་པར་རིག་པར་བྱའོ། །དེ་ལྟ་ན་
ལྷན་ཅིག་འབྱུང་བའི་རྒྱུར་འདུས་པས་མཚུངས་ལྡན་གྱི་རྒྱུ་ལོགས་སུ་་་་
སྨོས་པ་དོན་མེད་དོ་ཞེ་ན་ཉེས་པ་མེད་དེ། དམིགས་པ་རྟོག
ཕན་ཚུན་ཕན་པ་ཉེ་བར་སྦྱོར་བས་བྱེད་པ་ལྷག་པོ་ཡོད་པའི་ཕྱིར་རོ། །
རྟེན་དང་དམིགས་པ་སོགས་མཚུངས་པའི་སེམས་དང་སེམས་ལས་་་་་་་
བྱུང་བའི་ཆོས་རྣམས་ནི་མཐུན་པར་རྟོགས་པའམ་མཚུངས་པར་ལྡན་་
པའི་རྒྱུ་ཡིན་ཏེ་སེམས་དང་སེམས་ལས་བྱུང་བའི་ཆོས་གང་དག་
འགྲོགས་སུ་ཡོད་ན་གྲོགས་དང་གྲོགས་ཅན་གཉིས་ཀས་དམིགས་པ་་་་་་
མཐུན་པར་རྟོགས་ལ་གང་ཡང་རུང་བ་ཞིག་མེད་ན་ཡང་རྟོགས་པ་མ་་
ཡིན་པའི་ཕྱིར་རོ། །སྔོན་གོམས་པར་བྱས་པའི་དད་པ་ལ་སོགས་པའི་
དགེ་བ་རྣམས་དང་འདོད་ཆགས་ལ་སོགས་པའི་མི་དགེ་བ་རྣམས་
དང་བཟོ་དང་སྤྱོད་ལམ་ལ་སོགས་པའི་ལུང་དུ་མ་བསྟན་པའི་ཆོས་་་་་་
གང་ཡིན་པ་དེ་རྣམས་ནི་དེ་དག་གོམས་པའི་སྟོབས་( ༢༢༨བ)ཀྱིས་་
ཕྱི་མའི་མཐར་དགེ་བ་ལ་སོགས་པའི་ཆོས་རྣམས་གོང་ནས་གོང་དུ་་་་
རྒྱས་པ་དང་དེའི་འོག་ཏུ་མཆོག་ཏུ་འབྱུང་བ་གང་ཡིན་པ་དེ་དག་གི
རྒྱས་པའམ་སྐལ་མཉམ་གྱི་རྒྱུ་ཡིན་ཏེ་དགེ་སོགས་སུ་ཆོས་མཐུན་པའི་་
འབྲས་བུ་གོང་ནས་གོང་དུ་འཕེལ་བར་བྱེད་པའི་རྒྱུ་ཡིན་པའི་ཕྱིར་རོ།།
སྔོན་གོམས་པར་བྱས་པའི་ཉོན་མོངས་པ་དང་ཉེ་བའི་ཉོན་མོངས་པ་་་
•566•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་ནི་དེ་རྣམས་གོམས་པར་བྱས་པའི་སྟོབས་ཀྱིས་ཕྱི་མའི་མཐར་་་་
ཉོན་མོངས་པ་དང་ཉེ་བའི་ཉོན་མོངས་པ་གཞན་གོང་ནས་གོང་དུ
འཕེལ་ཞིང་རྒྱས་པ་དེ་རྣམས་ཀྱི་བར་དུ་གཅོད་པའམ་ཀུན་ཏུ་འགྲོ་་་་་་་
བའི་རྒྱུ་ཡིན་ཏེ་གང་ཡང་མྱ་ངན་ལས་འདས་པའི་རྒྱུད་ཐག་བསྲིང་་
བར་བྱེད་པས་རང་གི་འབྲས་བུ་ཉོན་མོངས་ཅན་གྱི་རྒྱུན་རྒྱས་པར་
བརྟན་པར་བྱེད་པའི་ཕྱིར་རོ། །འདི་ནི་ཐར་པ་ཐོབ་པའི་བར་དུ་
གཅོད་པའི་འབྲས་བུ་འཕེལ་བར་བྱེད་པས་ཉེས་དམིགས་ཆེ་བའི་ཕྱིར་
རྒྱས་པའི་རྒྱུ་ལས་ལོགས་སུ་རྣམ་པར་བཞག་གོ །མི་དགེ་བ་དང་དགེ་
བ་ཟག་པ་དང་བཅས་པའི་ཆོས་རྣམས་ནི་ཡོངས་སུ་འཛིན་པའམ་་་་་་
རྣམ་པར་སྨིན་པའི་རྒྱུ་ཡིན་ཏེ་ཕྱི་མ་བདེ་འགྲོའམ་ངན་འགྲོའི་རྣམ་
སྨིན་གྱི་ལུས་ཡོངས་སུ་འཛིན་པར་བྱེད་པའི་ཕྱིར་རོ། །དགེ་བ་ཟག་པ་
དང་བཅས་པ་སྨོས་པ་ནི་ཟག་མེད་རྣམས་ནི་སྐྱེ་བ་དང་མི་མཐུན་པའི་
ཕྱིར་དང་སྲེད་པའི་རླན་དང་བྲལ་བའི་ཕྱིར་རླན་དང་བྲལ་བའི་ས་་་་་་
བོན་གྲུང་པོ་བཞིན་དུ་རྣམ་པར་སྨིན་པ་མི་འབྱིན་པ་ཡིན་ལ། ལུང་དུ་
མ་བསྟན་པ་ནི་ས་བོན་རུལ་བ་བཞིན་དུ་རང་བཞིན་གྱིས་མཐུ་ཆུང་
བའི་ཕྱིར་རྣམ་སྨིན་འབྱིན་པའི་མཐུ་མེད་པ་ཡིན་ནོ། །རྒྱུ་དྲུག་པོ་དེ་
དག་ལས་སྐྱེས་པའི་འབྲས་བུ་ཡང་ལྔ་སྟེ་བྲལ་བའི་འབྲས་བུ་དང་རྒྱུ་་་་་་
མཐུན་པའི་འབྲས་བུ་དང་སྐྱེས་བུ་བྱེད་པའི་འབྲས་བུ་དང་བདག་་
པོའི་འབྲས་བུ་དང་རྣམ་པར་སྨིན་པའི་འབྲས་བུའོ། །དེ་ལ་བྲལ་བའི་
འབྲས་བུ་གང་ཞེ་ན་འཇིག་རྟེན་ལས་འདས་པའི་ལམ་གྱིས་སྤང་བྱའི་་་
ས་བོན་བཅོམ་པའི་སྤངས་པ་སོ་སོར་བརྟགས་པའི་འགོག་པས་བསྡུས་
·567•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་གང་ཡིན་པའོ། །དེ་ནི་ཐོབ་པར་བྱེད་པའི་བྱེད་རྒྱུའི་འབྲས་བུ་ཡིན་
གྱི་( ༢༢༩ན)རྒྱུ་གཞན་གྱིས་ནི་མ་ཡིན་ནོ། །བྱེད་རྒྱུ་དེས་ཀྱང་སྤངས་
པ་དེ་ཐོབ་པར་བྱས་པས་དེའི་རྒྱུ་ཡིན་གྱི་ཁྱད་པར་གཞན་བསྐྱེད་པའི་་
ཕྱིར་ནི་མ་ཡིན་ཏེ་དངོས་པོ་མེད་པའི་ཕྱིར་རོ། །རྒྱུ་མཐུན་པའི་འབྲས་
བུ་གང་ཞེ་ན་རྒྱུ་དང་རིགས་མཐུན་པའི་འབྲས་བུ་གང་ཡིན་པའོ། 'དེ་
ནི་སྐལ་མཉམ་དང་ཀུན་འགྲོའི་རྒྱུ་ལས་སྐྱེའི་གཞན་རྣམས་ལས་མ་
ཡིན་ནོ། །སྐྱེས་བུ་བྱེད་པའི་འབྲས་བུ་གང་ཞེ་ན་རྒྱུའི་རྩལ་གྱིས་བསྐྱེད་
པའི་འབྲས་བུ་གང་ཡིན་པའོ། །དེ་ནི་བྱེད་རྒྱུས་རབ་ཏུ་ཕྱེ་བ་ཡིན་ནོ །
བདག་པོའི་འབྲས་བུ་གང་ཞེ་ན་རྒྱུ་གང་གིས་དབང་སྒྱུར་བར་བྱ་བའི་་
འབྲས་བུའོ། །དེ་ནི་བདག་པོའི་རྐྱེན་གྱིས་རབ་ཏུ་ཕྱེ་བ་ཡིན་ནོ། །རྣམ་
པར་སྨིན་པའི་འབྲས་བུ་གང་ཞེ་ན་རྒྱུ་དགེ་མི་དགེ་དང་རིགས་མི་འདྲ་
བར་མ་བསྒྲིབས་ལུང་མ་བསྟན་གྱི་ངོ་བོར་ཡོངས་སུ་གྱུར་པའི་སེམས་་་
ཅན་དུ་བགྲང་བའོ། །དེ་ནི་རྣམ་པར་སྨིན་པའི་རྒྱུས་རབ་ཏུ་ཕྱེ་བ་ཡིན་
ནོ༑ དེ་ལ་བྲལ་བའི་འབྲས་བུ་ནི་དུས་ཀྱིས་མ་བསྡུས་སོ། །སྐྱེས་བུ་བྱེད་
པ་དང་བདག་པོའི་འབྲས་བུ་ནི་རྒྱུ་དང་དུས་མཉམ་པ་ད་ལྟར་བ་ཡང་
ཡོད་ལ་མི་མཉམ་པ་མ་འོངས་པ་ཡང་ཡོད་དོ། །རྒྱུ་མཐུན་དང་རྣམ་
པར་སྨིན་པའི་འབྲས་བུ་ནི་རྒྱུ་ལས་དུས་ཕྱིས་འབྱུང་བ་ཁོ་ན་ཡིན་ནོ། །
ཐ་སྙད་པ་དང་ཡང་དག་པའི་རྒྱུའི་རྐྱེན་མ་ལུས་པ་བཤད་ཟིན་ཏོ། །
ད་ནི་དེ་མ་ཐག་པའི་རྐྱེན་བཤད་པར་བྱ་སྟེ། དེ་ལ་སེམས་སྔ་མ་
རྣམས་ནི་རང་དང་རིགས་མཐུན་པའི་སེམས་དང་སེམས་ལས་བྱུང་
བའི་ཆོས་མ་འོངས་པ་རྣམས་འབྱུང་བ་རྣམས་ཀྱི་དེ་མ་ཐག་པའི་རྐྱེན་་
·568·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དུ་བལྟའོ། །འབྲས་བུ་གང་གིས་ཞེ་ན་རང་གི་མཇུག་ཐོགས་སུ་འབྱུང་
བཞིན་པའི་སེམས་དང་སེམས་ལས་འབྱུང་བ་གཞན་རྣམས་ཀྱིའོ། །
རང་གི་མཇུག་ཐོགས་སུ་འབྱུང་བ་ཐམས་ཅད་ཀྱི་མ་ཡིན་གྱི་དེ་མ་ཐག་
ཏུ་འབྱུང་བའོ། །སེམས་དང་སེམས་ལས་བྱུང་བའི་ཆོས་ཐམས་ཅད་དེ་
མ་ཐག་པའི་རྐྱེན་དུ་འགྱུར་རམ་ཞེ་ན་འགའ་ཞིག་རྒྱུན་མ་ཆད་པར་་
འབྱུང་བར་འགྱུར་བ་གང་ཡིན་པ་དེ་དག་( ༢༢༩བ) མཚུངས་པ་དེ་་
མ་ཐག་པའི་རྐྱེན་དུ་འགྱུར་གྱི་གང་ཡང་དགྲ་བཅོམ་པ་ཐ་མའི་སེམས་་
ལྟ་བུ་ཕྱི་ལོགས་སུ་རྒྱུད་ཆད་པར་འགྱུར་བ་དེ་དག་གི་མ་ཡིན་ནོ། །དེ་
མ་ཐག་ལ་ཞེས་པ་ཡང་སྐད་ཅིག་གཞན་གྱིས་བར་ཆད་པ་མེད་པ་ནི
མ་ཡིན་གྱི་འོན་ཀྱང་རིགས་མཐུན་པའི་སེམས་གཞན་གྱིས་བར་ཆད་་་་
མེད་པ་ཡིན་ཏེ་དཔེར་ན་སྐྱེད་མོས་ཚལ་ལ་སོགས་པ་གཞན་གྱིས་བར་་
ཆོད་ཀྱང་ཁང་པ་རིགས་མཐུན་གཞན་གྱིས་མ་ཆོད་པ་ལ་བསམས
ནས་ལྷས་སྦྱིན་གྱི་ཁང་པའི་དེ་མ་ཐག་པ་ན་མཆོད་སྦྱིན་གྱི་ཁང་པ་་་་་་་་
ཡོད་ཅེས་སྨྲ་བ་ལྟ་བུའོ། །གཞན་དུ་སྙོམས་པར་འཇུག་པའི་སེམས་ནི་
སེམས་མེད་པའི་སྙོམས་འཇུག་ལས་ལངས་མ་ཐག་པའི་སེམས་ཀྱི་དེ་་་་་
མ་ཐག་པའི་རྐྱེན་དུ་མི་འགྱུར་བར་རིགས་ན་དེ་ཡང་མ་ཡིན་ཏེ། དེ་
ལས་གཞན་པའི་དེ་མ་ཐག་པའི་རྐྱེན་མ་དམིགས་པའི་ཕྱིར་རོ། །ཅིའི་
ཕྱིར་འགགས་ནས་རིང་དུ་ལོན་པའི་སེམས་སྔ་མ་ནི་སེམས་ཕྱི་མའི་་་་་་་
རྐྱེན་དུ་འགྱུར་ཞེ་ན་སྔ་མ་འགགས་པའི་སྟོབས་ཀྱིས་ཕྱི་མ་སྐྱེ་བའི་གོ་་་
རྙེད་པའི་ཕྱིར་སྔ་མ་འགགས་པ་ཡང་ཕྱི་མའི་རྐྱེན་དུ་འགྱུར་བ་ཡིན་གྱི་
གཞན་དུ་ན་སྔ་མ་མ་འགགས་པར་ཕྱི་མ་སྐྱེ་བའི་གོ་མ་རྙེད་དེ་ཤེས་པ་་
•569.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རིགས་མཐུན་དུ་མ་རྒྱུད་གཅིག་ལ་ཅིག་ཅར་སྐྱེ་བའི་གོ་སྐབས་མེད
པའི་ཕྱིར་རོ། །འདི་ནི་སྔར་རྒྱས་པར་བཤད་ཟིན་པའི་ཕྱིར་ཡང་མི་
སྤྲོའོ༑ །འོ་ན་དགེ་བ་ལ་སོགས་པའི་ཆོས་དང་འདོད་པ་ལ་སོགས་པའི་
ཁམས་དང་ས་མཐུན་པ་རྣམས་ཁོ་ན་རྐྱེན་དང་རྐྱེན་ཅན་དུ་འགྱུར
རམ་ཞེ་ན་མ་ཡིན་ཏེ། མཐུན་པ་དང་མི་མཐུན་པ་ཅི་རིགས་པའི་དེ་མ་
ཐག་པའི་རྐྱེན་དུ་འགྱུར་ཏེ་འདི་ལྟར། དགེ་བའི་སེམས་ནི་རང་དང་
མཐུན་པ་དགེ་བ་རྣམས་དང་མི་མཐུན་པ་མི་དགེ་བ་དང་ལུང་དུ་མ་་
བསྟན་པ་རྣམས་ཀྱི་ཡང་དེ་མ་ཐག་པའི་རྐྱེན་དུ་འགྱུར་རོ། །དེ་བཞིན་
དུ་མི་དགེ་བ་དང་ལུང་དུ་མ་བསྟན་པ་ཡང་རང་དང་གཞན་རྣམས་ཀྱི་
དེ་མ་ཐག་པའི་རྐྱེན་དུ་འགྱུར་བར་བལྟ་བར་བྱའོ། །དེ་བཞིན་དུ་
འདོད་པ་ན་སྤྱོད་པ་རྣམས་ནི་འདོད་པ་ན་སྤྱོད་པ་དང་གཟུགས་
(༢༣༠ན)དང་གཟུགས་མེད་པ་ན་སྤྱོད་པ་དང་ཟག་པ་མེད་པའི་་་་་
སེམས་ཀྱི་དེ་མ་ཐག་པའི་རྐྱེན་དུ་འགྱུར་རོ། །གཟུགས་དང་གཟུགས་
མེད་པ་ན་སྤྱོད་པ་རྣམས་ཀྱང་ཁམས་གསུམ་ག་དང་ཟག་པ་མེད་པའི་་
སེམས་དང་སེམས་ལས་བྱུང་བ་རྣམས་ཀྱི་དེ་མ་ཐག་པའི་རྐྱེན་དུ
འགྱུར་རོ། །ཟག་པ་མེད་པའི་སེམས་དང་སེམས་བྱུང་རྣམས་ཀྱང་
ཁམས་གསུམ་དང་ཟག་པ་མེད་པའི་སེམས་དང་སེམས་ལས་བྱུང་བའི་
དེ་མ་ཐག་པའི་རྐྱེན་དུ་འགྱུར་རོ། །དེ་ནི་རགས་པའི་རྣམ་པར་བཞག
པ་ཙམ་མོ། །ཞིབ་མོར་དཔྱད་པ་ནི་འདི་ཡིན་ཏེ་འདི་ལྟར། མདོར་བསྡུ
ན་སེམས་དང་སེམས་ལས་བྱུང་བའི་ཆོས་འདི་རྣམས་ནི་བཞིར་འགྱུར
ཏེ་ཁམས་གསུམ་ན་སྤྱོད་པ་དང་ཟག་པ་མེད་པའོ། །དེ་ལ་འདོད་པའི
•570.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མས་ན་ནི་གསུམ་སྟེ་དགེ་བ་དང་མི་དགེ་བ་དང་ལུང་དུ་མ་བསྟན
པའོ༑ །གཟུགས་དང་གཟུགས་མེད་པའི་ཁམས་ན་ནི་མི་དགེ་བ་བོར་བ་
གཉིས་སོ། །ཁམས་གསུམ་གྱི་དགེ་བ་རྣམས་ནི་སྐྱེ་བས་ཐོབ་པ་དང་
སྦྱོར་བ་ལས་བྱུང་བ་གཉིས་གཉིས་སོ། །ལུང་དུ་མ་བསྟན་པ་རྣམས་
ཀྱང་བསྒྲིབས་པ་དང་མ་སྒྲིབ་པ་གཉིས་གཉིས་སོ། །མ་བསྒྲིབས་ལ་ལུང་
དུ་མ་བསྟན་པ་ཡང་འདོད་པ་ན་བཟོ་གནས་དང་སྤྱོད་ལམ་པ་དང
སྤྲུལ་པ་དང་རྣམ་སྨིན་ལས་སྐྱེས་པ་བཞི་ཡིན་ནོ། །གཟུགས་ཀྱི་ཁམས་
ན་བཟོ་མ་གཏོགས་གཞན་གསུམ་མོ། །གཟུགས་མེད་པ་ན་རྣམ་སྨིན་
ལས་སྐྱེས་པ་གཅིག་པུའོ། །ཟག་པ་མེད་པ་ཡང་གཉིས་ཏེ་སློབ་པ་དང་
མི་སློབ་པའོ། །དེ་ལྟར་ན་འདོད་པ་ན་སྤྱོད་པ་ནི་བདུན་ནོ། །གཟུགས་
ན་སྤྱོད་པ་ནི་དྲུག་གོ །གཟུགས་མེད་པ་ན་སྤྱོད་པ་ནི་བཞིའོ། ཟག་པ་
མེད་པ་གཉིས་ཏེ་ཆོས་བཅུ་དགུའོ།།འདི་དག་གང་གི་མཇུག་ཐོགས་སུ་
གང་འབྱུང་ཞེ་ན། དེ་ལ་འདོད་པ་ན་སྤྱོད་པའི་དགེ་བ་སྦྱོར་བ་ལས་
བྱུང་བའི་མཇུག་ཐོགས་སུ་ནི་སྤྲུལ་པའི་སེམས་མ་གཏོགས་པ་རང་
སའི་ཆོས་དྲུག་པོ་འབྱུང་བར་རིག་པར་བྱ་སྟེ་སྤྲུལ་པའི་སེམས་ནི་རྣམ་་
པ་ཐམས་ཅད་དུ་དག་པའི་བསམ་གཏན་ཁོ་ནའི་མཇུག་ཐོགས་སུ་་
འབྱུང་བའི་ཕྱིར་( ༢༣༠བ)འདོད་པའི་སེམས་ལས་སྐྱེ་བ་མ་ཡིན་ནོ།།
སྐྱེས་ཐོབ་དང་ལས་ལས་སྐྱེས་པ་སོགས་ཀྱི་སྤྲུལ་སེམས་ནི་རྣམ་སྨིན་
ལས་སྐྱེས་པ་ལ་སོགས་པར་འདུ་བའི་ཕྱིར་ཉེས་པ་མེད་དོ། །གཟུགས་
དང་གཟུགས་མེད་པའི་དགེ་བ་སྦྱོར་བྱུང་དང་སློབ་པ་ཟག་མེད་ཀྱང་་་
འབྱུང་སྟེ་གང་གི་ཚེ་འདིར་ཟག་པ་དང་བཅས་པ་དང་ཟག་པ་མེད་་་་་
•571·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ཏིང་ངེ་འཛིན་ལ་སྙོམས་པར་འཇུག་པ་དེའི་ཚེ་ནའོ །གཟུགས་
དང་གཟུགས་མེད་པ་ན་སྤྱོད་པའི་ཉོན་མོངས་ཅན་ཡང་འབྱུང་སྟེ་་་་་་་་
གང་གི་ཚེ་འདི་ནས་ཤི་འཕོས་ནས་དེ་དག་ཏུ་ཉིང་མཚམས་སྦྱོར་བ་
དེའི་ཚེ་ནའོ། །མི་སློབ་པ་ཟག་མེད་འཇིག་རྟེན་ལས་འདས་པའི་རང་
བཞིན་ནི་རྡོ་རྗེ་ལྟ་བུའི་ཏིང་ངེ་འཛིན་ཁོ་ནའི་མཇུག་ཐོགས་སུ་འབྱུང་་
བའི་ཕྱིར་འདོད་པའི་སེམས་ལས་མི་འབྱུང་བ་འཇིག་རྟེན་པ་ཀུན
རྫོབ་ཤེས་པའི་རང་བཞིན་ནི་འབྱུང་བ་ཡང་སྲིད་དོ། །སྤྲུལ་པའི་སེམས་
མ་གཏོགས་པ་འདོད་པའི་གཞན་དྲུག་གི་མཇུག་ཐོགས་སུ་ཡང་སྤྲུལ་་་་
སེམས་མ་གཏོགས་པ་རང་སའི་ཆོས་དྲུག་པོ་འབྱུང་ཞིང་དགེ་བ་སྐྱེས་་་
ཐོབ་དང་རྣམ་སྨིན་སྐྱེས་ཀྱི་མཇུག་ཏུ་གོང་མ་གཉིས་ཀྱི་ཉོན་མོངས་པ་་
འབྱུང་སྲིད་དེ་འཆི་འཕོ་བའི་ཚེ་ནའོ། །སྤྲུལ་པའི་སེམས་ཀྱི་མཇུག་
ཐོགས་སུ་ནི་སྤྲུལ་སེམས་རང་དང་གཟུགས་ཀྱི་དགེ་བ་སྦྱོར་བྱུང་་་་་
འབའ་ཞིག་འབྱུང་སྟེ་སྤྲུལ་པ་དག་ནི་བསམ་གཏན་ལ་མཉམ་པར
བཞག་ནས་བསྐྱེད་ཅིང་བསམ་གཏན་ལ་མཉམ་པར་བཞག་ནས་སླར་་
སྡུད་པའི་ཕྱིར་རོ། །གཟུགས་ཀྱི་དགེ་བ་སྦྱོར་བྱུང་གི་མཇུག་ཐོགས་སུ་
ནི་སྤྲུལ་སེམས་རང་དང་གཟུགས་ཀྱི་དགེ་བ་སྦྱོར་བྱུང་འབའ་ཞིག་
འབྱུང་སྟེ་སྤྲུལ་པ་དག་ནི་བསམ་གཏན་ལ་མཉམ་པར་བཞག་ནས་་་་་
བསྐྱེད་ཅིང་བསམ་གཏན་ལ་མཉམ་པར་བཞག་ནས་སླར་སྡུད་པའི་་་
ཕྱིར་རོ། །གཟུགས་ཀྱི་དགེ་བ་སྦྱོར་བྱུང་གི་མཇུག་ཐོགས་སུ་ནི་རང་
སའི་ཆོས་དྲུག་དང་འདོད་པའི་དགེ་བ་སྦྱོར་བྱུང་དང་སྤྲུལ་པའི་་་་་་་་་
སེམས་རྣམས་འབྱུང་སྟེ་གང་གི་ཚེ་འདིར་གཟུགས་ཀྱི་སྙོམས་འཇུག་་
•572.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་ལྡང་བའི་ཚེ་ནའོ།།གཟུགས་མེད་ཀྱིས་དགེ་བ་སྦྱོར་བྱུང་དང་སློབ་
པ་ཟག་མེད་ཀྱང་འབྱུང་སྟེ་དེའི་མཇུག་ཐོགས་སུ་དེ་དང་དེ་ལ་སྙོམས་་
པར་འཇུག་པའི་ཚེ་ནའོ། །འདོད་པ་དང་གཟུགས་མེད་པའི་ཉོན་
མོངས་ཅན་ཡང་འབྱུང་བ་སྲིད་དེ་གང་གི་ཚེ་གཟུགས་ནས་ཤི་འཕོས་་་
ནས་ཁམས་གོང་འོག་དག་ཏུ་ཉིང་མཚམས་སྦྱོར་བ་དེའི་ཚེ་ནའོ། །དགེ་
བ་སྐྱེས་ཐོབ་དང་( ༢༣༡ན)རྣམ་སྨིན་སྐྱེས་ཀྱི་མཇུག་ཐོགས་སུ་རང་་
སའི་ཆོས་ལྔ་འབྱུང་སྟེ་སྤྲུལ་སེམས་མ་གཏོགས་སོ། །གོང་འོག་གཉིས་ཀྱི་
ཉོན་མོངས་ཅན་ཡང་འབྱུང་སྟེ་དེ་དང་དེར་འཆི་བའི་ཚེ་ནའོ། །ཉོན་
མོངས་ཅན་ལས་ནི་སྤྲུལ་སེམས་མ་གཏོགས་པ་རང་སའི་ཆོས་ལྔ་་་་་་་་
འབྱུང་ཞིང་གོང་འོག་གི་ཉོན་མོངས་ཅན་ཡང་འབྱུང་སྟེ་འཆི་འཕོ་་་་་་་་
བའི་ཚེ་ནའོ། །འདོད་པའི་དགེ་བ་སྦྱོར་བྱུང་ཡང་སྲིད་དེ་ཉོན་མོངས་
ཅན་གྱི་བསམ་གཏན་ལས་ལྡང་བའི་ཚེ་ནའོ། །སྤྲུལ་པའི་སེམས་ནི་
……འདོད་པའི་སྤྲུལ་སེམས་ལྟར་རང་དང་དགེ་བ་སྦྱོར་བྱུང་ཁོ་ནའི་རྐྱེན་
དུ་འགྱུར་རོ། །སྤྱོད་ལམ་ལས་ནི་སྤྲུལ་སེམས་མ་གཏོགས་པ་རང་སའི་
ཆོས་ལྔ་ཁོ་ནའོ། །གཟུགས་མེད་པའི་དགེ་བ་སྦྱོར་བྱུང་ལས་ནི་རང་
སའི་ཆོས་བཞི་དང་ཐོད་རྒལ་དུ་སྙོམས་པར་འཇུག་པའི་ཚེ་གཟུགས་་་་
ཀྱི་དགེ་བ་སྦྱོར་བྱུང་ཡང་ངོ་། །དེར་འཕགས་པའི་ལམ་ལ་སྙོམས་པར་
འཇུག་པའི་ཚེ་སློབ་པ་ཟག་མེད་ཀྱང་ངོ་། །དེ་ནས་འོག་མ་གཉིས་སུ་
འཆི་འཕོ་བའི་ཚེ་འདོད་པ་དང་གཟུགས་ཀྱི་ཉོན་མོངས་ཅན་ཡང་ངོ་།།
དེའི་ཚེ་གཞན་གསུམ་གྱི་འཇུག་ཐོགས་སུ་ཡང་དེ་དག་འབྱུང་བར
རིག་པར་བྱའོ། །དགེ་བ་སྐྱེས་ཐོབ་དང་རྣམ་སྨིན་སྐྱེས་ལས་རང་སའི་
•573.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆོས་བཞིའོ། །ཉོན་མོངས་ཅན་ལས་རང་སའི་ཆོས་བཞི་དང་ཉོན་
མོངས་ཅན་གྱི་སྙོམས་འཇུག་ལས་ལྡང་བའི་ཚེ་འདོད་པ་དང་གཟུགས་
ཀྱི་དགེ་བ་སྦྱོར་བྱུང་ཡང་ངོ་། །སློབ་པ་ཟག་མེད་ལས་ནི་རང་དང་
ཁམས་གསུམ་གྱི་དགེ་བ་སྦྱོར་བྱུང་དང་མི་སློབ་པ་ཟག་མེད་པ་རྣམས་་
སོ༑ །མི་སློབ་པ་ཟག་མེད་ལས་ནི་རང་དང་ཁམས་གསུམ་གྱི་དགེ་བ་
སྦྱོར་བྱུང་རྣམས་ཏེ་དེ་ལས་ལྡང་བའི་ཚེ་ནའོ། །ཚུལ་འདིས་ས་དགུ་པོ་
རྣམས་ལ་ཡང་རྒྱས་པར་རྩི་བར་བྱ་སྟེ་སྤོབས་པ་སོ་སོ་ཡང་དག་པར
རིག་པ་འཕེལ་བར་བྱ་བའི་ཕྱིར་རོ།།སེམས་དེ་རྣམས་ཕན་ཚུན་གཅིག་
གི་མཇུག་ཐོགས་སུ་གཅིག་འབྱུང་བ་གང་ཡིན་པ་དེ་ནི་སྟོབས་བཅུས་་་
འབྱུང་བ་ཡིན་ཏེ་འདི་ལྟར། འདྲིས་པའི་སྟོབས་དང༌། འདུན་པའི་
སྟོབས་དང་། སྦྱོར་བའི་སྟོབས་དང༌། སྙོམས་འཇུག་གི་སྟོབས་དང༌།
འཕེན་( ༢༣༡བ) པའི་སྟོབས་དང༌། རྒྱུའི་སྟོབས་དང་། ཡུལ་གྱི་
སྟོབས་དང་། དྲན་པའི་སྟོབས་དང༌། ཡིད་ལ་བྱེད་པའི་སྟོབས་དང་།
ཉིང་མཚམས་སྦྱོར་བའི་སྟོབས་ཀྱིས་སོ། །དེ་ལ་འདྲིས་པའི་སྟོབས་ནི་
རྣམ་པ་གསུམ་སྟེ་ཆུང་ངུ་དང་འབྲིང་དང་ཆེན་པོ་གསུམ་མོ། །སྙོམས་
པར་འཇུག་པ་དང་གནས་པ་དང་ལྡང་བའི་རྒྱུ་རྣམས་མི་མངོན་པའི་་་
ཕྱིར་ཆུང་ངུའོ། །སྔོན་ལེགས་པར་མ་འདྲིས་པའི་ཕྱིར་འབྲིང་ངོ་། །
ལེགས་པར་འདྲིས་པའི་ཕྱིར་ཆེན་པོའོ། །དེ་ལ་འདྲིས་པ་ཆུང་ངུའི་
སྟོབས་ཀྱིས་བསམ་གཏན་དང་གཟུགས་མེད་པ་རྣམས་ལ་མཐར་གྱིས་་
སྙོམས་པར་འཇུག་པར་བྱའོ། །འབྲིང་གིས་ན་གཅིག་གིས་བར་དུ་ཆོད་
པའི་ཚུལ་གྱིས་ཐོད་རྒལ་དུ་སྙོམས་པར་འཇུག་པར་རིག་པར་བྱའོ། །
574·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཆེན་པོས་ནི་ཇི་ལྟར་འདོད་པའམ་ཐམས་ཅད་ལ་ཐོད་རྒལ་དུ་ཞུགས་
ནས་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་
འཇུག་པར་རིག་པར་བྱའོ།། །འདུན་པའི་སྟོབས་ཀྱིས་ནི་བསམ་གཏན་
གཉིས་པ་ཐོབ་པ་བསམ་གཏན་དང་པོ་ལ་སྙོམས་པར་ཞུགས་ནས་
འདོད་ན་གཉིས་པའི་ས་ལས་ལྡང་བའི་སེམས་མངོན་པར་འདུ་བྱེད་ལ
གཞན་དུ་འདོད་ན་ཡང་འདོད་པ་ན་སྤྱོད་པའི་དགེ་བའམ་མ
བསྒྲིབས་ལ་ལུང་དུ་མ་བསྟན་པ་མངོན་དུ་བྱེད་དོ། །དེ་བཞིན་དུ་
གཞན་ཡང་རྒྱ་ཆེར་སྦྱར་རོ། །སྦྱོར་བའི་སྟོབས་ཀྱིས་ནི་འདོད་པ་ན་
སྤྱོད་པའི་དགེ་བའི་མཇུག་ཐོགས་སུ་ཐོག་མ་ཁོ་ནར་གཟུགས་ན་སྤྱོད་་་
པའི་སེམས་འབྱུང་ངོ་། །མི་ལྕོགས་མེད་པའི་དགེ་བའི་མཇུག་ཐོགས་སུ་
དངོས་གཞིའོ། །དེའི་འཇུག་ཐོགས་སུ་བསམ་གཏན་གཉིས་པའི་ཉེར་
བསྡོགས་སོ་ཞེས་བྱ་བ་ལ་སོགས་པ་རྒྱས་པར་སྲིད་པའི་རྩེ་མོའི་བར་དུ་
རིག་པར་བྱའོ། །སྙོམས་པར་འཇུག་པའི་སྟོབས་ཀྱིས་ནི་རེས་དག་པ་ལ་
སྙོམས་པར་འཇུག་པའི་སེམས་རེས་འགའ་ནི་དག་པ་བ་ཉིད་སྐྱེའོ། །
རེས་འགའ་ནི་ཉོན་མོངས་ཅན་ནོ། །འཕེན་པའི་སྟོབས་ཀྱིས་ནི་ཏིང་ངེ་
འཛིན་ལས་ལངས་ནས་རྒྱུ་བ་ན་ཇི་སྲིད་དེ་དང་མི་མཐུན་པའི་ཉོན་་་་་
( ༢༣༢ན)མོངས་པ་ཀུན་ཏུ་འབྱུང་བས་ཡོངས་སུ་ཉམས་པར་མ་་་་་་
གྱུར་པ་དེ་སྲིད་དུ་མཉམ་པར་བཞག་པའི་སེམས་དང་མཉམ་པར་མ་་་
བཞག་པའི་སེམས་སྐད་ཅིག་འདྲེས་མར་རྗེས་སུ་འཇུག་པའོ། །དེ་དང་
མི་མཐུན་པའི་ཉོན་མོངས་པ་ནི་རྒྱུ་ལ་སོགས་པ་སྟོབས་བཞིས་ཀུན་ཏུ་་
འབྱུང་བར་རིག་པར་བྱའོ། །དེ་ལ་རྒྱུའི་སྟོབས་ཀྱིས་ནི་གལ་ཏེ་གདོན་
•575.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་ཟ་བར་ཡོངས་སུ་ཉམས་པར་འགྱུར་བའི་ལས་གྱི་སྒྲིབ་པ་སྔོན་
བསགས་པའོ། །ཡུལ་གྱི་སྟོབས་ཀྱིས་ནི་གལ་ཏེ་འདོད་ཆགས་ལ་སོགས་
པའི་ཉོན་མོངས་པ་སྐྱེ་བ་དང་མཐུན་པའི་སྡུག་པ་ལ་སོགས་པའི་་་་་་་་
མཚན་མ་ཤས་ཆེ་བའི་ཡུལ་སྣང་བར་གྱུར་པའོ།།དྲན་པའི་སྟོབས་ཀྱིས་
ནི་དྲན་པའི་ཀུན་ཏུ་རྟོག་པ་དག་གིས་འདས་པའི་ཡུལ་ལ་འཕྲོ་བར་་་་
བྱེད་པའོ། །ཡིད་ལ་བྱེད་པའི་སྟོབས་ཀྱིས་ནི་གལ་ཏེ་སྤྱོད་པ་ཡིད་ལ་
བྱེད་པས་སྡུག་པའི་མཚན་མ་གང་ཡང་རུང་བ་ཡིད་ལ་བྱེད་པའོ།
ཉིང་མཚམས་སྦྱོར་བའི་སྟོབས་ཀྱིས་ནི་འཆི་བའི་སེམས་རྣམ་པ་དགུ་་་་
ལ་ལུས་ལ་སྲིད་པ་དང་མཚུངས་པར་ལྡན་པའི་ཁམས་གསུམ་དུ་
སོར་འདོད་པ་དང་གཟུགས་དང་གཟུགས་མེད་པ་ན་སྤྱོད་པ་དག་གོ །
དེ་ལ་འདོད་པ་ན་ཤི་འཕོས་ནས་འདོད་པར་ཉིང་མཚམས་སྦྱོར་བར
འགྱུར་བའི་འཆི་སེམས་ནི་འདོད་པའི་ལུས་ལ་སྲེད་པ་དང་མཚུངས་་་་
པར་ལྡན་པར་རིག་པར་བྱའོ། །འདོད་པ་ནས་གཟུགས་དང་གཟུགས་
མེད་ཁམས་སུ་ཉིང་མཚམས་སྦྱོར་བའི་འཆི་སེམས་ཡང་དེ་དང་དེའི་་་་
ལུས་ལ་སྲེད་པ་མཚུངས་པར་ལྡན་པར་རིག་པར་བྱའོ། །དེ་བཞིན་དུ་
གཟུགས་ནས་ཤི་འཕོས་ནས་ཁམས་གསུམ་དུ་ཉིང་མཚམས་སྦྱོར་བའི་་
འཆི་སེམས་གསུམ་དང་གཟུགས་མེད་ནས་ཤི་འཕོས་ནས་ཁམས་་
གསུམ་དུ་ཉིང་མཚམས་སྦྱོར་བའི་འཆི་སེམས་གསུམ་ལ་ཡང་དེ་བཞིན་
སྦྱར་བར་བྱའོ། །འཆི་བའི་སེམས་དེ་ནི་ཤིན་ཏུ་མི་གསལ་བའི་ཕྱིར་
སྒྲིབ་ལ་ལུང་དུ་མ་བསྟན་པ་ཡིན་ལ། སོ་སོ་སྐྱེ་བོ་རྣམས་ནི་དེའི་སྟོབས་
ཀྱིས་བར་(༢༣༢བ)མ་དོའི་སྲིད་པར་ཉིང་མཚམས་སྦྱོར་རོ། །འཕཊ་
•576•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པ་འདོད་ཆགས་དང་མ་བྲལ་བ་རྣམས་ལ་ནི་ཇི་སྲིད་དུ་སེམས་མི་
གསལ་བར་མ་གྱུར་པ་དེ་སྲིད་དུ་ཀུན་ཏུ་འབྱུང་ཞིང་དེ་ཡོངས་སུ་ཤེས་
ནས་གཉེན་པོས་ཚར་གཅད་དོ། །འདོད་ཆགས་དང་བྲལ་བ་རྣམས་ལ་
ནི་མ་སྤངས་སུ་ཟིན་ཀྱང་གཉེན་པོ་སྟོབས་ཆེ་བས་ཀུན་ཏུ་མི་འབྱུང
ཞིང་བག་ལ་ཉལ་གྱི་སྟོབས་ཀྱིས་ཉིང་མཚམས་སྦྱར་རོ། །བར་མ་མདོའི་
སྲིད་པར་ཉིང་མཚམས་སྦྱོར་བའི་སྐད་ཅིག་མ་ནི་རྟག་ཏུ་མ་བསྒྲིབས་་་
ལ་ལུང་མ་བསྟན་ཉིད་དེ་རྣམ་སྨིན་ཡིན་པའི་ཕྱིར་རོ། །དེའི་འོག་ཏུ་ནི་
དགེ་བ་དང་མི་དགེ་བ་དང་ལུང་དུ་མ་བསྟན་པ་ཅི་རིགས་སུ་སྦྱར
བར་བྱའོ། །བར་མ་དོའི་སྲིད་པའི་འཆི་བའི་སེམས་རྟག་ཏུ་ཉོན་མོངས་
ཅན་ཉིད་དེ་འཆི་བའི་སྲིད་པ་བཞིན་ནོ། །སྐྱེ་བའི་ཉིང་མཚམས་སྦྱོར་
བའི་སྲིད་པ་ནི་རྟག་ཏུ་མ་བསྒྲིབས་ལ་ལུང་དུ་མ་བསྟན་པར་རིག་པར་
བྱའོ༑།བྱང་ཆུབ་སེམས་དཔའ་སྨོན་ལམ་གྱི་སྟོབས་ཀྱིས་སྐྱེ་བ་རྣམས་ཀྱི་
འཆི་བའི་སེམས་ལ་སོགས་པ་ནི་རྟག་ཏུ་དགེ་བ་ཡིན་པར་རིག་པར་་་་་
བྱའོ༑ །ཞེས་པ་ནི་འགྲེལ་པའི་བཤད་པའོ། །འཆི་བའི་སེམས་ནི་ཀུན་
གཞིའི་རྣམ་ཤེས་ཡིན་པའི་ཕྱིར་རྟག་ཏུ་མ་བསྒྲིབས་ལ་ལུང་མ་བསྟན་་་
ཁོ་ན་ཡིན་པས་འགྲེལ་པའི་བཤད་པ་ལ་འཐད་པ་མེད་དོ། །འཆི་འཕོ་
ཁའི་ཡིད་ཀྱི་རྣམ་ཤེས་ནི་རྟག་ཏུ་ཉོན་མོངས་ཅན་ཡིན་ལ་དེ་ཡང་གང་
དུ་སྐྱེ་འགྱུར་གྱི་ས་པའི་ལུས་ལ་སྲིད་པ་དང་མཚུངས་པར་ལྡན་པས་
དེའི་ས་བར་གཏོགས་པ་ཡིན་ལ། དེ་ལྟ་བུའི་སྲིད་པ་དེ་ཡང་རྟེན་ཅིང་
འབྲེལ་བར་འབྱུང་བའི་ཡན་ལག་ལེན་པ་ཞེས་བྱ་བའི་གྲངས་སུ་འགྲོ་་་་
ཁ་ཡིན་ནོ། །དེ་དང་མཚུངས་པར་ལྡན་པའི་སེམས་ཉོན་མོངས་ཅན་དེ་
·577·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་ཁམས་གསུམ་ནས་ཁམས་གསུམ་དུ་ཉིང་མཚམས་སྦྱོར་བའི་བྱེ་བྲག་
གི་ས་རྣམ་པ་དགུར་འགྱུར་རོ་ཞེས་བྱ་བ་འདི་འཐད་པ་ཡིན་ནོ། །དེ་མ་
ཐག་པའི་རྐྱེན་བཤད་ཟིན་ཏོ། །དེའི་འོག་ཏུ་དམིགས་པའི་རྐྱེན་བཤད་
པར་བཞེད་ནས་དམིགས་པ་ཇི་ལྟ་བུ་ཞེ་ན་ཞེས་སྨོས་ཏེ་དེ་ལ་ཡུལ་་་་་་་
ཡོངས་སུ་འཆད་པའི་དམིགས་པ་ནི་རྣམ་པར་ཤེས་པའི་ཚོགས་ལྔའི་་་་་
( ༢༣༣ན)དམིགས་པ་གང་ཡིན་པ་སྟེ་དེ་རྣམས་རང་རང་གི་ཡུལ་སོ་
སོར་ངེས་པའི་ཕྱིར་རོ། །ཡུལ་ཡོངས་སུ་མ་ཆད་པའི་དམིགས་པ་ནི་
ཡིད་ཀྱི་རྣམ་པར་ཤེས་པའི་དམིགས་པ་སྟེ་ཆོས་ཐམས་ཅད་དེའི
དམིགས་པ་ཡིན་པའི་ཕྱིར་རོ། །ཡུལ་ལ་བཀྲ་བར་འཛིན་པ་མེད་པའི
དམིགས་པ་ནི་བརྡ་ལ་མ་བྱང་བའི་ཡིད་ཀྱི་རྣམ་པར་ཤེས་པའི་
དམིགས་པ་སྟེ་མིང་ལས་དོན་ལ་འདིའོ་ཞེས་བཀྲ་བར་བྱེད་མི་ནུས་་་་་
པའི་ཕྱིར་ཡུལ་ལ་བཀྲ་བར་འཛིན་པ་ནི་དེ་ལས་བཟློག་པའོ། །དངོས་
པོ་དང་བཅས་པའི་ཡུལ་གྱི་དམིགས་པ་ནི་ལྟ་བ་དང་ང་རྒྱལ་དང་དེ་་་་
དང་མཚུངས་པར་ལྡན་པའི་ཆོས་རྣམས་མ་གཏོགས་པ་དེ་ལས་གཞན་
པའི་སེམས་དང་སེམས་ལས་བྱུང་བའི་ཆོས་རྣམས་ཀྱི་དམིགས་པ་གང་
ཡིན་པའོ།། །དངོས་པོ་མེད་པའི་ཡུལ་གྱི་དམིགས་པ་ནི་ལྟ་བ་དང་ང་
རྒྱལ་མཚུངས་ལྡན་དང་བཅས་པ་རྣམས་ཀྱི་དམིགས་པ་སྟེ་དེ་རྣམས་་་་
བདག་ལ་དམིགས་པས་གདགས་གཞི་མེད་པའི་ཕྱིར་རོ། །དངོས་པོའི་
དམིགས་པ་ནི་ཟག་པ་མེད་པ་ལ་དམིགས་པ་དང་སྐལ་བ་མི་མཉམ་་་་་
པའི་ཁམས་དང་ས་ལ་དམིགས་པ་དང་མ་འོངས་པའི་དམིགས་པ
གཞི་གཏན་ལ་མ་ཕེབས་པ་ལ་དམིགས་པ་རྣམས་མ་གཏོགས་པ་དེ་་་་་་
·578.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་གཞན་པ་རྣམས་ཀྱི་དམིགས་པའོ། །ཀུན་བཏགས་པའི་དམིགས་
པ་ནི་གང་མ་གཏོགས་པ་རྣམས་ཀྱི་དམིགས་པ་སྟེ་དེ་དག་ནི་རང་གི་་
ཀུན་བརྟགས་པ་ཙམ་ལ་དམིགས་པའི་ཕྱིར་རོ། །ཕྱིན་ཅི་ལོག་གི་
དམིགས་པ་ནི་རྟག་པ་ལ་སོགས་པའི་རྣམ་པ་ཅན་གྱི་སེམས་དང
སེམས་ལས་བྱུང་བ་རྣམས་ཀྱི་དམིགས་པའོ། །ཕྱིན་ཅི་མ་ལོག་པའི་
དམིགས་པ་ནི་མི་རྟག་པ་ལ་སོགས་པའི་རྣམ་པ་ཅན་གྱི་སེམས་དང་
སེམས་ལས་བྱུང་བ་རྣམས་ཀྱི་དམིགས་པ་གང་ཡིན་པའོ། །ཐོགས་པ་
དང་བཅས་པའི་དམིགས་པ་ནི་ཤེས་བྱའི་སྒྲིབ་པ་མ་སྤངས་པ་རྣམས་་་
ཀྱི་སེམས་དང་སེམས་ལས་བྱུང་བའི་དམིགས་པའོ། །ཐོགས་པ་མེད་
པའི་དམིགས་པ་ནི་ཤེས་བྱའི་སྒྲིབ་པ་སྤངས་(༢༣༣བ)པ་རྣམས་ཀྱི་་
སེམས་དང་སེམས་ལས་བྱུང་བའི་དམིགས་པའོ། །དེ་ལ་དམིགས་པའི་
རྐྱེན་རྣམ་པར་གཏན་ལ་དབབ་པ་ནི་འདི་ཡིན་ཏེ་འདི་ལྟར། མཚན་
ཉིད་དང་། རབ་ཏུ་དབྱེ་བ་དང༌། རྣམ་པར་བཞག་པ་དང་། ཡོངས་སུ་
ཤེས་པ་དང་། སྤོང་བས་ཀྱང་དམིགས་པ་རྣམ་པར་བཞག་པར་རིག་
པར་བྱའོ། །མཚན་ཉིད་ཀྱིས་ཇི་ལྟ་བུ་ཞེ་ན་དོན་གང་དེར་སྣང་བའི་
སེམས་དང་སེམས་ལས་བྱུང་བའི་ཆོས་རྣམས་འབྱུང་བའི་རྒྱུར་གྱུར་་་་་
ཅིང་དེ་དག་བྱུང་ནས་ཀྱང་དོན་དེ་ལ་མངོན་པར་ཞེན་པ་དང་ཐ་སྙད་
འདོགས་པ་དང་སོ་སོ་རང་གིས་རིག་པར་འགྱུར་བ་ནི་དམིགས་པའི་་་
མཚན་ཉིད་དོ། །རབ་ཏུ་དབྱེ་བས་ཇི་ལྟ་བུ་ཞེ་ན། སྡོམ་ནི། མེད་ཡོད་
དམིགས་མེད་དམིགས་དང་བཅས། །ཡང་དག་ཚུལ་བཞིན་གཉིས་
བཟློག་གཞན་། །འདྲ་དང་མི་མཐུན་སྣ་ཚོགས་གཅིག །འབྲས་བསྡུས་
•579·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཐར་ཕྱིན་ཕྲ་ཉོན་མོངས། །མདོ་སྡེའི་ཚིག་དོན་ཆུང་ངུ་ཆེ། མཚན་མ་
མཚན་མེད་དེ་ཉིད་གནས། །དབང་བསྒྱུར་སྐད་ཅིག་རྗེས་སུ་འབྲང་། །
དམིགས་པ་ཉི་ཤུ་རྩ་དགུར་དབྱེ། །ཞེས་པའོ། །དེ་ལ་མེད་པའི་དམིགས་
པ་ནི་འདི་ལྟ་སྟེ་སེམས་དང་སེམས་ལས་བྱུང་བའི་ཆོས་ཕྱིན་ཅི་ལོག་་་་་
དང་འདས་པ་དང་མ་འོངས་པ་དང་རྨི་ལམ་དང་གཟུགས་བརྙན
དང་སྒྱུ་མ་ལ་སོགས་པའི་དམིགས་པའོ། །ཡོད་པའི་དམིགས་པ་ནི་དེ་
ལས་གཞན་པའི་དམིགས་པའོ། །དམིགས་པ་མེད་པའི་དམིགས་པ་ནི་
གཟུགས་དང་སེམས་དང་ལྡན་པ་མ་ཡིན་པ་དང་འདུས་མ་བྱས་སོ། །
དམིགས་པ་དང་བཅས་པའི་དམིགས་པ་ནི་སེམས་དང་སེམས་ལས
བྱུང་བའི་ཆོས་རྣམས་སོ། །ཡང་དག་པ་ཉིད་ཀྱི་དམིགས་པ་ནི་དགེ་
བའོ༑།ལོག་པ་ཉིད་ཀྱི་དམིགས་པ་ནི་ཉོན་མོངས་ཅན་ནོ། །དེ་གཉིས་ཀ་
མ་ཡིན་པ་ནི་མ་བསྒྲིབས་ལུང་དུ་མ་བསྟན་པའོ། །ཚུལ་བཞིན་གྱི་
དམིགས་པ་ནི་སེམས་དང་སེམས་ལས་འབྱུང་བ་དགེ་བ་རྣམས་ཀྱི་
དམིགས་པའོ། །ཚུལ་བཞིན་མ་ཡིན་པའི་དམིགས་པ་ནི་ཉོན་མོངས་
ཅན་རྣམས་ཀྱི་དམིགས་པའོ། །དེ་གཉིས་ཀ་མ་ཡིན་པའི་དམིགས་པ་ནི་
སེམས་དང་སེམས་ལས་བྱུང་བའི་( ༢༣༤ན) ཆོས་མ་བསྒྲིབས་ལ་་་་་་་
ལུང་དུ་མ་བསྟན་པ་རྣམས་ཀྱི་དམིཊ་པའོ།།འདྲ་བ་སོགས་ཀྱི་དམིགས་
པ་ནི་དགེ་བ་སོགས་ཀྱི་དགེ་བ་ལ་སོགས་པ་དང་རང་གི་ས་པ་རྣམས་་་
ཀྱི་རང་གི་ས་པ་དང་ཟག་པ་དང་བཅས་པས་ཟག་པ་དང་བཅས་པ་
དང་ཟག་པ་མེད་པས་ཟག་པ་མེད་པ་རྣམས་སོ། །མི་མཐུན་པའི་
དམིགས་པ་ནི་དགེ་བ་ལ་སོགས་པ་རྣམས་ཀྱི་མི་དགེ་བ་ལ་སོགས་པ་་་་
•580•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་དང་རང་གི་ས་པས་གཞན་གྱི་ས་པ་ལ་དམིགས་པ་སོགས་སོ། །
སྣ་ཚོགས་པའི་དམིགས་པ་ནི་སེམས་དང་སེམས་ལས་བྱུང་བའི་ཆོས་་་་
རྟོག་པ་དང་བཅས་དཔྱོད་པ་དང་བཅས་པ་རྣམས་ཀྱི་དམིགས་པའོ། །
གཅིག་པུའི་དམིགས་པ་ནི་མི་རྟོག་ཅིང་མི་དཔྱོད་པའི་སེམས་དང
སེམས་ལས་བྱུང་བ་རྣམས་ཀྱི་དམིགས་པའོ། །འབྲེལ་བའི་དམིགས་པ་
ནི་འདུ་ཤེས་མེད་པ་པ་ལ་སྦྱོར་བའི་སེམས་དང་སེམས་་ལས་བྱུང་བའི་
ཆོས་རྣམས་དང་ནམ་མཁའ་དང་རྣམ་པར་ཤེས་མཐའ་ཡས་སྐྱེ་མཆེད་
ལ་དམིགས་པ་རྣམས་ཀྱི་དམིགས་པའོ། །བསྡུས་པ་ཕྲ་བའི་དམིགས་པ་
ནི་ཅི་ཡང་མེད་པའི་སྐྱེ་མཆེད་རྣམས་ཀྱི་དམིགས་པའོ། །མཐར་ཕྱིན་
པའི་དམིགས་པ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་
རྣམས་ཀྱི་དམིགས་པའོ། །ཉོན་མོངས་པའི་དམིཊ་པ་ནི་དེས་དམིགས་
པའི་ཕྱིར་དམིགས་པ་ཞེས་བྱའོ། །མདོ་སྡེའི་ཚིག་ལ་ཡོད་པའི་ཆོས་ཀྱི་
དམིགས་པ་ནི་གཙུག་ལག་རྣམས་ཀྱི་མིང་ཚིག་ཡི་གེའི་ཚོགས་རྣམས་སོ།
དོན་གྱི་དམིགས་པ་ནི་དེ་ལ་བརྟེན་པའི་བརྗོད་བྱའི་དོན་གང་ཡིན
པའོ༑ །ཆུང་ངུའི་དམིགས་པ་ནི་ཉན་ཐོས་ཀྱི་ཐེག་པའོ།། །རྒྱ་ཆེན་པོའི་
དམིགས་པ་ནི་ཐེག་པ་ཆེན་པོའོ། །མཚན་མའི་དམིགས་པ་ནི་ཞི་གནས་
དང་རབ་ཏུ་འཛིན་པ་དང་བཏང་སྙོམས་ཀྱི་མཚན་མའོ། །མཚན་མ་
མེད་པའི་དམིགས་པ་མྱ་ངན་ལས་འདས་པ་དང་སྲིད་པའི་རྩེ་མོའོ། །
དེ་ཁོ་ནའི་དམིགས་པ་ནི་དེ་བཞིན་ཉིད་དང་བདེན་པའི་རྣམ་པ་བཅུ་་
དྲུག་པོ་དེ་དག་གི་དམིགས་པའོ། །གནས་པར་བྱ་བའི་དམིགས་པ་ནི་
( ༢༣༤བ)འགོག་པ་སྙོམས་པར་འཇུག་པ་ལ་སྦྱོར་བའི་སེམས་དང་་་་
581.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སེམས་ལས་བྱུང་བ་རྣམས་ཀྱི་དམིགས་པའོ། །དབང་བསྒྱུར་བའི་
དམིགས་པ་ནི་རྣམ་པར་ཐར་པ་ལ་སོགས་པ་རྣམ་པ་ཐམས་ཅད་
མཁྱེན་པ་ལ་ཐུག་གི་བར་གྱི་ཡོན་ཏན་ཁྱད་པར་ཅན་རྣམས་ཀྱི་་་
དམིགས་པའོ།། །སྐད་ཅིག་པའི་དམིགས་པ་ནི་མི་སློབ་པ་རྣམས་ཀྱི་ཚེ་
དེ་ཉིད་དོ། །རྗེས་སུ་འབྲང་བའི་དམིགས་པ་ནི་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་དམིགས་པའོ། །རྣམ་པར་བཞག་པས་ཇི་
ལྟ་བུ་ཞེ་ན་ཇི་སྐད་བཤད་པའི་དམིགས་པའི་རྐྱེན་དེ་རྣམས་ནི་ཐ་སྙད་
ཙམ་དུ་རྣམ་པར་བཞག་པ་ཡིན་གྱི་ཡང་དག་པར་ནི་མ་ཡིན་ཏེ
དམིགས་པ་ཡོངས་སུ་མ་གྲུབ་པའི་ཕྱིར་རོ། །ཅིའི་ཕྱིར་དམིགས་པ་
ཡོངས་སུ་མ་གྲུབ་ཅེ་ན། རྣམ་པ་བཞིས་དམིགས་པ་ཡོངས་སུ་མ་གྲུང
པར་ལྟ་བར་བྱ་སྟེ་འདི་ལྟར། རྣམ་པར་ཤེས་པ་མི་མཐུན་པའི་རྒྱུ་བྱེད་
པ་དང་། དམིགས་པ་མེད་པའི་རྣམ་པར་ཤེས་པ་དམིགས་པ་དང །
འབད་པ་མེད་པར་ཕྱིན་ཅི་མ་ལོག་པར་འགྱུར་བ་དང་། ཤེས་པ་
གསུམ་གྱི་རྗེས་སུ་མཐུན་པར་འགྱུར་བའི་ཕྱིར་རོ། །དེ་ལ་རེ་ཞིག་རྣམ་
པར་ཤེས་པ་མི་མཐུན་པའི་རྒྱུ་བྱེད་པ་ནི་འདི་ཡིན་ཏེ། ཇི་སྐད་དུ། ཡི་
དྭགས་དུད་འགྲོ་མི་རྣམས་དང༌། །ལྷ་རྣམས་ཇི་ལྟར་རིགས་རིགས་སུ། །
དངོས་གཅིག་ཡིད་ལ་ཐ་དད་ཕྱིར། །དོན་མ་གྲུབ་པར་འདོད་པ་ཡིན། །
ཞེས་གང་གསུངས་པ་ཡིན་ནོ། །དོན་ནི་འདི་ཡིན་ཏེ་ཆུ་ཀླུང་ལ་སོགས་
པ་ཕྱི་རོལ་གྱི་དོན་དུ་མངོན་པར་འདོད་པ་འདི་རྣམས་ནི་ཇི་ལྟར་སྣང་
བ་ལྟར་གྱི་དོན་དུ་མ་གྲུབ་སྟེ་ཡི་དྭགས་དང་དུད་འགྲོ་དང་མི་དང
ལྷའི་འགྲོ་བ་རྣམས་ལ་དོན་དེ་ཉིད་རང་གི་ལས་དང་མཚམས་པར་ཁ་་
·582.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཅིག་ལ་ནི་རྣག་ཁྲག་ལ་སོགས་པར་སྣང་། ཁ་ཅིག་ལ་ནི་གནས་ཀྱི་རྣམ་
པར་སྣང་། ཁ་ཅིག་ལ་ནི་ཁྲུས་དང་བཏུང་བར་བྱ་བར་སྣང་། །ཁ་ཅིག་
ལ་ནི་ནམ་མཁའ་ལ་སོགས་པར་སྣང་བའི་ཕྱིར་དང་། སེམས་ཅན་དེ་
དག་གི་རྣམ་པར་ཤེས་པ་དེ་དག་ཀྱང་(༢༣༥ན)འདི་ནི་མ་འཁྲུལ་་་་་
ལ་གཞན་རྣམས་ནི་འཁྲུལ་པའོ་ཞེས་ཀྱང་རྣམ་པར་བཞག་པར་ནུས་་་་
པ་མ་ཡིན་ཏེ་ཐམས་ཅད་ཀྱང་ཐ་སྙད་དུ་རང་གི་ཇི་ལྟར་སྣང་བ་ལྟར་་་
གྱི་དོན་ལ་བསླུ་བ་མེད་པའི་ཕྱིར་རོ། །དེ་བས་ན་ཆུ་ཀླུང་ལ་སོགས་པ་
དོན་དུ་མངོན་པར་འདོད་པ་རྣམས་ནི་སེམས་ཅན་གྱི་སྣང་བ་ཙམ་་་་་་
ཡིན་གྱི་སེམས་ལས་མ་གཏོགས་པར་ལོགས་ན་གྲུབ་པ་མེད་དོ་ཞེས་བྱ་་
བ་ཡིན་ནོ།། །དམིགས་པ་མེད་ན་དེར་སྣང་བའི་ཤེས་པ་འབྱུང་བ་མི་
རིགས་སོ་ཞེ་ན། དམིགས་པ་མེད་པར་ཡང་ཤེས་པ་སྐྱེ་བ་དམིགས་སོ་
ཞེས་པ་ནི་འདི་ཡིན་ཏེ། ཇི་སྐད་དུ། འདས་སོགས་དེ་བཞིན་རྨི་ལམ་
དང༌།༑ །གཟུགས་བརྙན་རྣམ་པར་གཉིས་པོ་ཡང་། །མེད་ཕྱིར་དམིགས་
པ་མེད་པའི་ཕྱིར། །དེ་ནི་དམིགས་པར་རུང་བ་ཡིན། །ཞེས་གང་
གསུངས་པ་ཡིན་ནོ། །གཟུགས་བརྙན་རྣམ་པ་གཉིས་ནི་ཕྱི་རོལ་ཏུ་ཆུ་
ཟླ་ལ་སོགས་པ་དང་ནང་དུ་རྣལ་འབྱོར་པའི་ཡིད་ལ་ཀེང་རུས་ལ་
སོགས་པར་སྣང་བ་གང་ཡིན་པའོ། །གཞན་གྱི་གོ་བར་ཟད་དོ། །ཅི་སྟེ་
དོན་རྣམས་ཇི་ལྟར་སྣང་བ་ལྟར་དུ་ཡང་དག་པར་གྲུབ་ན་ཐམས་ཅད་་
ཀྱིས་དེ་ཁོ་ན་ཉིད་མཐོང་བའི་ཕྱིར་འབད་པ་མེད་པར་གྲོལ་བའམ་་་་་་་
ཡང་ན་ཅི་ཙམ་དུ་འབད་ཀྱང་གཟུང་འཛིན་ལས་གྲོལ་བ་ཐོབ་པར་མི་་
འགྱུར་ཏེ་གཉིས་སུ་སྣང་བ་ཕྱིན་ཅི་མ་ལོག་པ་ཡིན་པའི་ཕྱིར་དང་་་་་་་་
•583.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཉིས་མེད་རྟོག་པ་ཕྱིན་ཅི་ལོག་ཏུ་འགྱུར་བའི་ཕྱིར་ཞེས་སྟོན་པ་ནི
དོན་ནི་དོན་དུ་གྲུབ་གྲུར་ན།། །མི་རྟོག་ཡེ་ཤེས་མེད་པར་འགྱུར། །དེ་
མེད་པས་ན་སངས་རྒྱས་ཉིད། །ཐོབ་པ་འཐད་པ་མ་ཡིན་ནོ།།ཞེས་གང་
གསུངས་པ་ཡིན་ནོ། །གཞན་ཡང་ཤེས་པ་རྣམ་པ་གསུམ་གྱི་རྗེས་སུ
མཐུན་པའི་ཕྱིར་དོན་མ་གྲུབ་པ་ཡིན་ཏེ། ཤེས་པ་རྣམ་པ་གསུམ་ནི་
དབང་གི་ཤེས་པ་དང་ལྷག་མཐོང་གི་ཤེས་པ་དང་རྣམ་པར་མི་རྟོག་་་་་
པའི་ཤེས་པའོ། །དང་པོའི་དབང་དུ་བྱས་ནས། ཇི་སྐད་དུ། བྱང་ཆུང་
སེམས་དཔའ་དབང་ཐོབ་དང་། །རྣལ་འབྱོར་པ་ལ་ཇི་ལྟར་ཡང་། །མོས་
པའི་དབང་གིས་ས་ལ་སོགས་པའི། །དངོས་པོ་དེ་ལྟར་དམིགས་
( ༢༣༥བ)པར་འགྱུར། །ཞེས་གསུངས་པ་སྟེ། ས་ལ་སོགས་པ་དོན་དུ་
མངོན་པར་འདོད་པ་རྣམས་ནི་དབང་ཐོབ་པའི་་རྣལ་འབྱོར་པ་དང་་་
བྱང་ཆུབ་སེམས་དཔའ་རྣམས་ཀྱིས་གསེར་དང་ནམ་མཁའ་ལ་སོགས་་
པ་ཇི་ལྟར་མོས་པ་དེ་ལྟར་དུ་འགྱུར་བའི་ཕྱིར་ས་ལ་སོགས་པའི་དེ་ཁོ་་་
ན་ཉིད་དུ་མ་གྲུབ་ཅེས་བྱ་བའི་དོན་ཏོ། །གཉིས་པའི་དབང་དུ་བྱས་
ནས༑ ཇི་སྐད་དུ། འདི་ལ་རྣམ་པར་འབྱེད་གྲུབ་པ། །བློ་ལྡན་ཞི་བ་ཐོབ་
པ་ཡི། །ཆོས་ཀུན་ཡིད་ལ་བྱེད་པ་ལ། །དེ་ལྟར་དོན་ནི་མི་སྣང་ཕྱིར། །
ཞེས་གང་གསུངས་པ་ཡིན་ཏེ་འདི་ལྟར། རྒྱལ་སྲས་ཞི་གནས་དང་ལྷག་
མཐོང་ལ་འདྲིས་པ་རྣམས་ཀྱི་ཕྱི་ནང་གི་ཆོས་ཐམས་ཅད་ཡིད་ཀྱི
བརྗོད་པ་ཙམ་དུ་ཡིད་ལ་བྱེད་པ་ན་དེ་ཁོ་ན་ལྟར་སྣང་གི་དོན་ཅུང་་་་
ཟད་ཀྱང་མི་སྣང་བའི་ཕྱིར་རོ། །གསུམ་པའི་དབང་དུ་བྱས་ནས། ཇི་
སྐད་དུ། མི་རྟོག་ཡེ་ཤེས་རྒྱུ་བ་ལ། །དོན་ཀུན་སྣང་བ་མེད་ཕྱིར་ཡང་། །
584•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དོན་མེད་ཁོང་དུ་ཆུད་པར་བྱ། །དེ་མེད་པས་ན་རྣམ་རིག་མེད། །ཅེས་
གང་གསུངས་པ་ཡིན་ནོ། །དེ་ལ་དོན་ནི་འདི་མ་ཡིན་ཏེ་གལ་ཏེ་དོན་
ཡང་དག་པར་གྲུབ་ན་རྣམ་པར་མི་རྟོག་པའི་ཡེ་ཤེས་ལ་སྣང་བར
འགྱུར་ཏེ་དེ་ནི་ཡང་དག་པ་ཇི་ལྟ་བའི་ཡུལ་ཅན་ཡིན་པའི་ཕྱིར་རོ་
རྣམ་པར་མི་རྟོག་པའི་ཡེ་ཤེས་ལ་ཡང་དོན་སྣང་བ་མ་ཡིན་ཏེ་དེ་ནི་་
གཉིས་མེད་རྟོགས་པས་རབ་ཏུ་ཕྱེ་བ་ཡིན་པའི་ཕྱིར་རོ། །དེ་ལྟར་ན་
དོན་མ་གྲུབ་པ་ཡིན་ལ་དེའི་ཕྱིར་དེ་ལ་ལྟོས་པའི་འཛིན་པ་ཡང་ཡང་
དག་པར་མ་གྲུབ་པ་ཡིན་ནོ། །ཞེས་བྱ་བར་ཁོང་དུ་ཆུད་པར་བྱའོ། །
ཚིགས་སུ་བཅད་པ་འདི་དག་ནི་ཐེག་པ་ཆེན་པོ་བསྡུས་པ་ལས་འབྱུང་་
བ་ཡིན་ནོ། །ཡོངས་སུ་ཤེས་པས་ཇི་ལྟ་བུ་ཞེ་ན། མཚན་ཉིད་དང་རབ་
ཏུ་དབྱེ་བ་དང་རྣམ་པར་བཞག་པ་རྣམས་ཡང་དག་པ་ཇི་ལྟ་བ་བཞིན་
དུ་ཤེས་པའི་ཕྱིར་རོ། །སྤོང་བས་ཇི་ལྟ་བུ་ཞེ་ན་ཉན་ཐོས་དང་ཐེག་པ་
ཆེན་པོའི་གནས་སུ་བྱ་བ་སྟེ། དེ་ལ་ཉན་ཐོས་ཀྱི་གནས་གྱུར་བ་ནི་ཕུང་
པོ་དང་ཁམས་དང་སྐྱེ་མཆེད་རྣམས་ཀྱི་དམིགས་པའི་འཆིང་བ་ལས་་་་་
རྣམ་པ་ཐར་གྱི་དབང་འབྱོར་པ་ནི་མ་ཡིན་ནོ། །ཐེག་པ་ཆེན་པོའི
གནས་( ༢༣༦ན)གྱུར་བ་ནི་དམིགས་པའི་འཆིང་བ་ལས་རྣམ་པར་་་
ཐར་པ་དང་དམིགས་པ་ལ་ཇི་ལྟར་འདོད་པ་ལྟར་དབང་འབྱོར་པ་་་་་་་
གཉིས་ཀར་དུ་འགྱུར་རོ། །དམིགས་པའི་རྐྱེན་བཤད་ཟིན་ཏོ། །
དེའི་འོག་ཏུ་བདག་པོའི་རྐྱེན་བཤད་པར་བཞེད་ནས། བདག་པོས་
ཇི་ལྟ་བུ་ཞེ་ན་ཞེས་སྨོས་སོ། །དེ་ལ་རྟེན་ལ་དབང་བྱེད་པ་ནི་རླུང་གི་
དཀྱིལ་འཁོར་ལ་སོགས་པ་ནི་ཆུའི་དཀྱིལ་འཁོར་ལ་སོགས་པའི་རྟེན་་་་་
585.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་དབང་བྱེད་པས་དབང་པོའི་རྐྱེན་ཏོ། །དེ་བཞིན་དུ་སྣོད་ཀྱི་འཇིག་
རྟེན་ནི་སེམས་ཅན་རྣམས་ཀྱིའོ། །འབྱུང་བ་རྣམས་ནི་འབྱུང་བ་ལས་
གྱུར་པ་རྣམས་ཀྱིའོ། །དབང་པོ་རྣམས་ནི་རྣམ་པར་ཤེས་པ་རྣམས་
ཀྱིའོ༑ །ཞེས་བྱ་བ་ལ་སོགས་པ་ཅི་རིགས་པར་ཤེས་པར་བྱའོ། 1
འཕེན་པ་ལ་དབང་བྱེད་པ་ནི་སེམས་ཅན་རྣམས་ཀྱི་ཐུན་མོང་གི་ལས་་
ཀྱིས་སྣོད་ཀྱི་འཇིག་རྟེན་འཕེན་པ་ལས་དབང་བྱེད་པས་བདག་པོའི་་་་
རྐྱེན་ཡིན་ནོ། །དེ་བཞིན་དུ་ཟག་པ་དང་བཅས་པའི་ལས་ཀྱིས་རྣམ་
པར་སྨིན་པ་འཕེན་པ་ལ་དབང་བྱེད་དོ་ཞེས་བྱ་བ་ལ་སོགས་པ་ཅི་་་་་
རིགས་སུ་སྦྱོར་རོ། །ལྷན་ཅིག་འབྱུང་བ་ལ་དབང་བྱེད་པ་ནི་སེམས་ནི་
སེམས་ལས་བྱུང་བ་རྣམས་ཀྱི་ལྷན་ཅིག་འབྱུང་བ་ལ་དབང་བྱེད་པས་་
བདག་པོའི་རྐྱེན་ཏེ་དེ་བཞིན་དུ་ཡིད་ལ་བྱེད་པ་ནི་སེམས་ཀྱིའོ། །རེག་
པ་ནི་ཚོར་བའི་འོ་ཞེས་བྱ་བ་ལ་སོགས་པའོ། །ཡུལ་ལ་དབང་བྱེད་པ་ནི་
མིག་ལ་སོགས་པ་དབང་པོ་དྲུག་སྟེ་དབང་པོའི་དབང་གིས་ལ་་་་་་་་
འགྲུབ་པའི་ཕྱིར་རོ། །སྐྱེ་བར་དབང་བྱེད་པ་ནི་ཕོ་དང་མོའི་དབང་པོ་
སྟེ་དེ་དག་གི་དབང་གིས་མངལ་དུ་སྐྱེ་བ་འགྲུབ་པའི་ཕྱིར་རོ། །གནས་
པར་དབང་བྱེད་པ་ནི་སྲོག་གི་དབང་པོ་སྟེ་དེའི་དབང་གིས་རིས
མཐུན་གནས་པར་དབང་བྱེད་པའི་ཕྱིར་རོ། །འབྲས་བུ་ཉེ་བར་སྤྱད་པ་
ལ་དབང་བྱེད་པ་ནི་ཚོར་བའི་དབང་པོ་ལྔ་སྟེ་དེ་རྣམས་ཀྱི་དབང་གིས་
དགེ་སྡིག་གི་རྣམ་པར་སྨིན་པས་མི་གདུང་སོགས་ལ་ལོངས་སྤྱོད་པའི་
ཕྱིར་རོ། །འཇིག་རྟེན་པའི་རྣམ་པར་དག་པ་ལ་དབང་བྱེད་པ་ནི་དང་
པ་ལ་སོགས་པ་ལྔ་སྟེ་དེ་དག་གི་དབང་གིས་འདོད་པ་ལ་སོགས་པའི་
•586.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
( ༢༣ ༦བ) ས་དང་ས་ལས་འདོད་ཆགས་དང་བྲལ་བར་འགྱུར་བའི་་
ཕྱིར་རོ། །འཇིག་རྟེན་ལས་འདས་པའི་རྣམ་པར་དག་པ་ལ་དབང་བྱེད་
པ་ནི་མི་ཤེས་པ་ཀུན་ཤེས་པ་ལ་སོགས་པ་གསུམ་སྟེ་དེ་རྣམས་ཀྱི་་་་་་་་་
དབང་གིས་མཐོང་བ་དང་བསྒོམས་པས་སྤང་བར་བྱ་བ་མ་ལུས་པ་་་་
སྤངས་ནས་རྣམ་པར་གྲོལ་བའི་བདེ་བ་ལ་ལོངས་སྤྱོད་པའི་ཕྱིར་རོ། །
རྐྱེན་བཞི་རྒྱས་པར་བཤད་ཟིན་ཏོ། །
གཉིས་པ་བརྟེན་པ་མཚུངས་པ་དང་དེ་དང་མཚུངས་པའི་རང་་་་་་
བཞིན་བསྟན་པ་ནི། དེ་ལ་བརྟེན་པ་དང་མཚུངས་པའི་དོན་ནི་འདི་
ཡིན་ཏེ། མིག་ལ་སོགས་པའི་དབང་པོ་གང་ཞིག་རང་གི་རྣམ་པར་ཤེས་
པ་དང་མ་བྲལ་ཞིང་རྣམ་ཤེས་དེ་དང་འདྲ་བར་རང་གི་ཡུལ་ལ་ལོངས་
སྤྱོད་བྱེད་དུ་རྒྱུན་དུ་འབྱུང་བ་གང་ཡིན་པ་དེ་ནི་རང་ལ་བརྟེན་པའི་་
རྣམ་པར་ཤེས་པ་དང་ཡུལ་ལ་ལོངས་སྤྱོད་པར་འདྲ་བའི་ཕྱིར་བརྟེན་་་
པ་དང་མཚུངས་པ་ཞེས་བྱ་བའོ། །དེ་དང་མཚུངས་པ་ནི་གཉིད་དང་
བརྒྱལ་བ་ལ་སོགས་པའི་མིག་ལ་སོགས་པའི་དབང་པོ་གང་ཞིག་རང་་
ལ་བརྟེན་པའི་རྣམ་པར་ཤེས་པ་དང་བྲལ་ཞིང་བརྟེན༦མཚུངས་ཀྱི་་་་་་
དབང་པོ་རང་དང་འདྲ་བའི་རིགས་རྒྱུན་རྒྱུན་མ་ཆད་པར་འབྱུང་བ་་་
གང་ཡིན་པ་དེ་ནི་བརྟེན་པ་རྣམ་ཤེས་དང་འདྲ་བ་མེད་ཀྱང་བརྟེན་་་་
མཚུངས་ཀྱི་དབང་པོ་རང་དང་དབང་པོའི་མཚན་ཉིད་ཅན་དུ་འདྲ་་་་
བའི་ཕྱིར་དེ་དང་མཚུངས་པ་ཞེས་བྱའོ། །ཅིའི་ཕྱིར་དབང་པོ་རྣམས་ཁོ་
ནར་ལ་བརྟེན་མཚུངས་དང་དེ་མཚུངས་བཞག་གི་ཡུལ་རྣམས་ལ་མ་་་་
》རྟེན།
•587•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ཞེ་ན། གང་ལ་བརྟེན་པ་རྣམ་པར་ཤེས་པ་རྣམས་དང་འདྲ་བ་
ཡོད་པ་དེ་ལ་ནི་བརྟེན་མཚུངས་ཡོད། གང་ལ་བརྟེན་མཚུངས་ཡོད་པ་
དེ་དེ་ལ་དེ་མཚུངས་ཀྱང་ཡོད་པ་ཡིན་ན་གཟུགས་སྒྲ་ལ་སོགས་པའི་་་་་་
ཡུལ་རྣམས་ལ་ནི་བརྟེན་པ་རྣམ་ཤེས་དང་འདྲ་བ་ཡོད་པ་མ་ཡིན་ཏེ།
ཡུལ་ལ་ལོངས་སྤྱོད་པའི་མཐུ་མེད་པའི་ཕྱིར་རོ། །དེའི་ཕྱིར་བརྟེན་
མཚུངས་མེད་ལ་བརྟེན་མཚུངས་མེད་ན་དེ་དང་མཚུངས་པ་ཡང་ཡོད་
པ་མ་ཡིན་ཏེ་དེ་ནི་དེ་ལ་ལྟོས་ཏེ་བཞག་པའི་ཕྱིར་རོ། །གལ་ཏེ་དབང་
པོ་རྣམས་ཀྱི་བྱ་བ་ནི་རང་གི་རྣམ་པར་ཤེས་པའི་རྟེན་བྱེད་པ་ཡིན་ལ་
དེ་བས་(༢༣༧ན)ན་གང་ཞིག་རང་གི་བྱ་བ་བྱེད་པའི་དབང་པོ་དེ་་་
ནི་བརྟེན་མཚུངས་ཀྱི་དབང་པོ་ཞེས་བྱ་ལ་གང་མི་བྱེད་པ་དེ་ནི་བྱ་བ་་་
བྱེད་པ་དེ་དང་མཚན་ཉིད་འདྲ་བའི་ཕྱིར་དེ་དང་མཚུངས་པའི
དབང་པོ་ཞེས་བྱའོ། །དེ་བཞིན་དུ་ཡུལ་རྣམས་ཀྱི་བྱ་བ་ཡང་རང་གི་
རྣམ་ཤེས་ཀྱི་དམིགས་པ་བྱེད་པ་ཡིན་ལ་དེའི་ཕྱིར་ཡུལ་གང་ཞིག་རང་་
གི་བྱ་བ་བྱེད་པ་དེ་ནི་བརྟེན་མཚུངས་ཡིན་ལ་མི་བྱེད་པ་དེ་ནི་དེ་དང་་
མཚུངས་པ་ཞེས་བྱའོ་ཞེ་ན། དེ་ནི་མི་རིགས་ཏེ། བརྟེན་པ་མཚུངས་པ་
ཞེས་པའི་སྒྲའི་དོན་མེད་པའི་ཕྱིར་དང་། གཞན་ཡང་དབང་པོ་རྣམས་
ནི་གཞན་གྱི་རྣམ་པར་ཤེས་པ་བསྐྱེད་པའི་བྱ་བ་མི་བྱེད་པའི་ཕྱིར་རང་
གི་བྱ་བ་བྱེད་པ་དང་མི་བྱེད་པའི་སྒོ་ནས་བརྟེན་མཚུངས་དང་དེ
མཚུངས་སུ་འཇོག་པ་རིགས་སུ་ཆུག་ན་ཡང་གཟུགས་སྒྲ་ལ་སོགས
པའི་ཡུལ་རྣམས་ལ་ནི་ངེས་པ་འདི་ཡོད་པ་མ་ཡིན་ཏེ་ཡུལ་རྣམས་ནི་
སྐྱེས་བུ་ཐམས་ཅད་ཀྱི་རྣམ་པར་ཤེས་པས་ཐུན་མོང་དུ་ལོངས་སྤྱད་་་་་་
·588·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
པར་བྱ་བ་ཡིན་པའི་ཕྱིར་རོ། །གང་གི་ཚེ་གཟུགས་འགའ་ཞིག་གིས་
ལྷས་སྦྱིན་གྱི་མིག་གི་རྣམ་པར་ཤེས་པའི་དམིགས་པ་བྱེད་པ་དེའི་ཚེ་་་་་
ཡང་མཆོད་སྦྱིན་ལ་སོགས་པ་སྐྱེས་བུ་གཞན་གྱིས་མིག་གི་རྣམ་པར་
ཤེས་པའི་དམིགས་པ་མི་བྱེད་པའི་ཕྱིར་བརྟེན་མཚུངས་ཞེས་བྱ་བར་་་་
མི་རིགས་ཏེ་རང་གི་བྱ་བ་རྫོགས་པར་མི་བྱེད་པའི་ཕྱིར་རོ། །ཡུལ་
གཅིག་གིས་མིག་ལྡན་གྱི་སྐྱེས་བུ་ཀུན་གྱི་རྣམ་པར་ཤེས་པ་བསྐྱེད་པའི་་
བྱ་བ་བྱེད་པ་ནི་ནམ་ཡང་སྲིད་པ་མ་ཡིན་ནོ། །དེ་བས་ན་བརྟེན་
མཚུངས་མི་སྲིད་ལ་དེ་དང་མཚུངས་པ་ཡང་སྲིད་པ་མ་ཡིན་ཏེ་དབང་་
པོ་ལས་འདས་པའི་དོན་མཐོང་བའི་རྣལ་འབྱོར་པ་རྣམས་ཀྱི་རྣམ་་་
པར་ཤེས་པའི་དམིགས་པ་མི་བྱེད་པའི་ཡུལ་ཡང་ཅུང་ཟད་ཀྱང་མེད་་་
པའི་ཕྱིར་རོ། །གལ་ཏེ་རྣམ་པར་ཤེས་པ་འགའ་ཞིག་གི་དམིགས་པའི་
བྱ་བ་བྱེད་པ་དང་མི་བྱེད་པ་ལས་བརྟེན་མཚུངས་སུ་འགྱུར་ན་ནི། འོ་
ན་ནི་གང་གི་ཚེ་སྐྱེས་བུ་འགའི་རྣམ་ཤེས་ཀྱི་དམིགས་( ༢༣༧བ)པའི་
བྱ་བ་བྱེད་པ་དེའི་ཚེ་འགའ་ཞིག་གི་རྣམ་པར་ཤེས་པ་དེ་ལ་མ་དམིཊ་་་
པས་བརྟེན་མཚུངས་སུ་གྱུར་པའི་གནས་སྐབས་དེ་ཉིད་དེ་མཚུངས་སུ་
གྱུར་པའི་ཕྱིར་དེ་དག་གི་མཚན་ཉིད་འཆོལ་བ་ཁོ་ནར་འགྱུར་གྱི། འདི་
ནི་བརྟེན་པ་མཚུངས་པའོ།། །འདི་ནི་དེ་དང་མཚུངས་པའོ། །ཞེསས་
མཐའ་གཅིག་ཏུ་རྣམ་པར་བཞག་ཏུ་མེད་པ་ཁོ་ནར་འགྱུར་བ་ཡིན་ནོ།།
དེ་ལྟ་ན་དབང་པོ་ལ་ཡང་བརྟེན་མཚུངས་དང་དེ་མཚུངས་བཞག་ཏུ་་་
མེད་པར་འགྱུར་ཏེ་འདི་ལྟར། ལྷས་སྦྱིན་གྱི་དབང་པོས་རང་གི་རྣམ་
ཤེས་བསྐྱེད་པ་དེའི་ཚེ་སྐྱེས་བུ་གཞན་གྱི་རྣམ་པར་ཤེས་པ་མི་བསྐྱེད་་་་་
•589.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ཕྱིར་རོ་ཞེ་ན། རང་གི་བྱ་བ་བྱེད་པའི་ཕྱིར་བརྟེན་མཚུངས་ཡིན་
ནོ་ཞེས་ཁོ་བོས་མ་སྨྲས་མོད་ཀྱི། སྨྲས་སུ་ཟིན་ཀྱང་མཚུངས་པ་མ་ཡིན་
ཏེ་འདི་ལྟར། དབང་པོ་རྣམས་ནི་སྐྱེས་བུ་རྣམས་ཀྱི་རང་རང་གི་ཇུན་
མོང་མ་ཡིན་པའི་ལས་ལས་བྱུང་བས་དེའི་ཕྱིར་རང་རྒྱུད་ཀྱི་རྣམ་པར་་
ཤེས་པ་ཁོ་ན་ལ་བྱ་བ་བྱེད་ཀྱི་གཞན་རྒྱུད་ཀྱི་རྣམ་པར་ཤེས་པའི་རྟེན་
གྱི་བྱ་བ་བྱེད་པ་ནི་མ་ཡིན་ནོ། །དེ་བས་ན་གང་གི་ཚེ་རང་རྒྱུད་ཀྱི་རྣམ་
པར་ཤེས་པ་བསྐྱེད་པ་དེའི་ཚེ་རང་གི་བྱ་བ་མ་ལུས་པ་ཡོངས་སུ་་
རྫོགས་པའི་ཕྱིར་བརྟེན་པ་མཚུངས་པ་ཞེས་བྱ་བར་འགྱུར་གྱི་གཞན་་་་
གྱི་རྣམ་པར་ཤེས་པ་མ་སྐྱེས་པས་བྱ་བ་མ་རྫོགས་པ་མ་ཡིན་ཏེ་གཞན
གྱི་རྣམ་ཤེས་བསྐྱེད་པ་རང་གི་བྱ་བ་མ་ཡིན་པའི་ཕྱིར་རོ། །གང་གི་ཚེ་
རང་རྒྱུད་ཀྱི་རྣམ་པར་ཤེས་པ་མི་བསྐྱེད་པ་དེའི་ཚེ་རང་གི་བྱ་བ་གང་་་
ཡང་མི་བྱེད་པས་དེའི་ཕྱིར་དེ་དང་མཚུངས་པ་ཞེས་བྱ་བར་རུང་བ་་་་་
ཡིན་ནོ། །ཡུལ་རྣམས་ནི་ཕྱི་རོལ་སྣོད་ཀྱིས་བསྡུས་པས་སེམས་ཅན་
ཐམས་ཅད་ཀྱི་ཐུན་མོང་གི་ལས་ལས་བྱུང་བའི་ཕྱིར་ཀུན་གྱིས་ཐུན
མོང་དུ་ལོངས་སྤྱད་བྱ་ཡིན་ལ་དེའི་ཕྱིར་སྐྱེས་བུ་གཅིག་གི་རྣམ་པར་་་་་་
ཤེས་པའི་དམིགས་པ་མ་བྱས་ན་ཡང་རང་གི་བྱ་བ་རྫོགས་པ་ཡིན་ཏེ་
སྐྱེས་བུ་ཀུན་གྱི་རྣམ་པར་ཤེས་པའི་དམིགས་པ་བྱེད་པ་ནི་རང་གི་བྱ་
བ་ཡིན་པའི་ཕྱིར་རོ། །དེ་ལྟར་ན་བརྟེན་པའི་མཚུངས་པ་དང་དེ་དང་
(༢༣༨ན)མཚུངས་པའི་དོན་འཇོག་ཚུལ་སྔ་ཕྱི་གཉིས་ཀ་ལྟར་ཡང་་་
ཡུལ་རྣམས་ལ་བརྟེན་མཚུངས་དང་དེ་མཚུངས་རིགས་པ་མ་ཡིན་ནོ།
དེའི་ཕྱིར་དབང་པོ་འབའ་ཞིག་ལ་དེ་དག་དཔྱད་པ་མཛད་པ་ཡིན་ནོ།།
•590·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཟུགས་ཀྱི་ཕུང་པོའི་ཕྱོགས་གཅིག་ནི་དབང་པོ་ལྔའོ། །ཁམས་དང་སྐྱེ་
མཆེད་ལྔ་ཡང་དེ་ཉིད་དོ། །ཡུལ་འཛིན་པའི་རྣམ་ཤེས་དང་ལྡན་པ་
དང་མི་ལྡན་པའི་བརྟེན་མཚུངས་དང༌། དེ་མཚུངས་ཆོས་ཙམ་དུ་ཤེས་
པ་ན་བདག་རྣམ་པར་ཤེས་པ་དང་མི་ལྡན་པའི་བརྟེན་མཚུངས་དང་་་
དེ་མཚུངས་སུ་མངོན་པར་ཞེན་པ་སྤོང་ངོ༌། །ཟིན་པ་ནི་གཟུགས་གང་
ལས་བདེ་སོགས་ཀྱི་ཚོར་བ་འབྱུང་བའི་གཟུགས་ནི་སེམས་ཀྱིས་ཟིན་་་་
པ་ཡིན་ནོ། །དེ་ལས་ཟློག་པ་ནི་མ་ཟིན་པའོ། །གཟུགས་ཀྱི་ཕུང་པོའི་
ཕྱོགས་གཅིག་ནི་གནས་དང་བཅས་པའི་དབང་པོ་གཟུགས་ཅན་ནོ། །
ཁམས་དང་སྐྱེ་མཆེད་ལྔ་ནི་དབང་པོ་ལྔའོ། །བཞིའི་ཕྱོགས་ནི་དབང་པོ་
དང་ཚོགས་པ་ཐ་མི་དད་པའི་གཟུགས་དྲི་རོ་རེག་བྱ་རྣམས་སོ། །ཚོར་
བ་བདེ་སྡུག་སྐྱེ་བའི་རྟེན་ཆོས་ཙམ་དུ་ཤེས་ན་བདག་ལུས་ལ་དབང་་་་་
བསྒྱུར་བ་ཚོར་བ་བདེ་སྡུག་སོགས་སྐྱེ་བའི་རྟེན་དུ་མངོན་པར་ཞེན་པ་་
སྤོང་ངོ་།།
ད་ནི་དབང་པོ་ཉི་ཤུ་རྩ་གཉིས་བཤད་པར་བྱ་སྟེ། དེ་ལ་ཡུལ་འཛིན
པར་དབང་བྱེད་པ་ནི་མིག་ལ་སོགས་པའི་དབང་པོ་དྲུག་སྟེ་དེ་དག་གི་
དབང་གིས་གཟུགས་ལ་སོགས་པ་ཡུལ་རྣམས་ལ་དམིགས་པར་བྱེད
པའི་སེམས་དང་སེམས་ལས་བྱུང་བ་རྣམས་འབྱུང་བའི་ཕྱིར་རོ། །ཅི་སྟེ་
རྣམ་པར་ཤེས་པ་མེད་ན་དབང་པོ་ཡོད་ན་ཡང་ཡུལ་ལ་ལོངས་སྤྱོད་
པའི་མཐུ་མེད་དེ་གཉིད་དང་བརྒྱལ་བ་སོགས་ཀྱི་དབང་པོ་བཞིན།
རྣམ་པར་ཤེས་པ་ཡོད་ན་དབང་པོས་ཡུལ་ལ་ལོངས་སྤྱོད་པ་ཡིན་ཏེ་་
སད་པའི་གནས་སྐབས་ཀྱི་དབང་པོ་བཞིན། དེ་བས་ན་ཡུལ་འཛིན་པ་
.591·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་དབང་བྱེད་པ་ནི་རྣམ་པར་ཤེས་པ་ཡིན་གྱི་དབང་པོ་མ་ཡིན་ནོ་ཞེ་་་
ན་མ་ཡིན་ཏེ། དབང་པོ་རྣམས་ནི་རང་གི་རྒྱུ་ལས་ངོ་བོ་ཉིད་ཀྱིས་ཡུལ་
ལ་ལོངས་སྤྱོད་(༢༣༨བ)བྱེད་དུ་སྐྱེས་པ་ཡིན་པས་རྣམ་པར་ཤེས་་་་་
པའི་དབང་གིས་ཡུལ་འཛིན་པར་བྱེད་པ་མ་ཡིན་ལ་རྣམ་པར་ཤེས་པ་་
ནི་དབང་པོ་ལ་བརྟེན་པའི་དབང་གིས་ཡུལ་ལ་ལོངས་སྤྱོད་པར་བྱེད་་་
པ་ཡིན་པའི་ཕྱིར་རོ། །དེའི་ཕྱིར་དབང་པོ་ཉིད་ཡུལ་ལ་ལོངས་སྤྱོད་པ་
ལ་དབང་བྱེད་པ་ཡིན་ནོ། །རིགས་ཀྱི་རྒྱུད་ལ་དབང་བྱེད་པ་ནི་ཕོ་དང་
མོའི་དབང་པོ་སྟེ་དེ་གཉིས་ལས་བུ་དང་ཚ་བོ་ལ་སོགས་པའི་རིགས་་་་་
རྒྱུད་འབྱུང་བའི་ཕྱིར་རོ། །ལྷག་མ་རྣམས་ནི་བདག་པོའི་རྐྱེན་ཇི་ལྟ་ང་
བཞིན་དུ་བཤད་པར་བྱ་སྟེ་གོ་སླ་བར་ཟད་དོ། །དབང་པོ་རྣམས་རྣམ་
པར་གཏན་ལ་དབབ་པ་ཇི་ལྟ་བུ་ཞེ་ན། དེ་ནི་དོན་དང་རྣམ་པར
བཞག་པ་དང་རབ་ཏུ་དབྱེ་བ་དང་རྣམ་པ་གསུམ་གྱིས་རིག་པར་བྱའོ།།
དེ་ལ་དབང་པོའི་དོན་གང་ཞེ་ན་དབང་བྱེད་པའི་དོན་ནི་དབང་པོའི་་
དོན་ཏོ། །ཅི་ཞིག་ཡོངས་སུ་བསྟན་པའི་དོན་དུ་དབང་པོ་རྣམ་པར་
བཞག་ཅེ་ན་ཀུན་ནས་ཉོན་མོངས་དང་རྣམ་བྱང་གི་གཞི་དེ་དང་དེ་ལ་
ཆོས་དེ་དང་དེ་གཙོ་བོར་ཡོངས་སུ་བསྟན་པའི་དོན་དུའོ། །དབང་པོ་
ཉི་ཤུ་རྩ་གཉིས་པོ་འདི་དག་གི་རྣམ་པར་བཞག་པ་ཇི་ལྟ་བུ་ཡིན་ཞེ་ན་་
དེ་ནི་གྲངས་ངེས་པ་རྣམ་པར་བཞག་པ་དང་བྱེད་ལས་སོགས་རྣམ་་་་་་
པར་བཞག་པ་གཉིས་ཀྱིས་རིག་པར་བྱའོ། །དེ་ལ་དང་པོ་ནི་དབང་
བསྒྱུར་བར་བྱ་བའི་ཆོས་ནི་གཉིས་ཏེ་ཀུན་ནས་ཉོན་མོངས་པའི་་་་་་་་་་
ཕྱོགས་དང་མཐུན་པ་དང་རྣམ་པར་བྱང་བའི་ཕྱོགས་དང་མཐུན་པའོ།།
•592·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
དེ་ལ་དང་པོ་ལ་དབང་དུ་བྱེད་པ་གང་ཡིན་པ་དེ་ནི་ཀུན་ནས་ཉོན་
མོངས་པའི་ཕྱོགས་དང་མཐུན་པའི་དབང་པོའོ། །གཉིས་པ་ལ་དབང་
བྱེད་པ་གང་ཡིན་པ་དེ་ནི་རྣམ་པར་བྱང་བའི་ཕྱོགས་དང་མཐུན་པའི་་
དབང་པོའོ། །དེ་དག་ཀྱང་མིག་ལ་སོགས་པ་དབང་པོ་བཅུ་བཞི་དང་
དད་པ་ལ་སོགས་པ་དབང་པོ་བརྒྱད་རྣམས་ཀྱི་གོ་རིམ་བཞིན་ནོ། །དེ་
ལ་ཀུན་ནས་ཉོན་མོངས་པའི་ཕྱོགས་ཀྱི་དབང་པོ་བཅུ་བཞི་ཇི་ལྟར་་་་་་
རྣམ་པར་བཞག་ཅེ་ན། ཟ་བ་པོ་སེམས་ཅན་གྱི་དངོས་པོ་ཡོངས་སུ་
བསྟན་པ་ལ་དབང་བྱེད་པའི་དོན་གྱིས་མིག་ལ་སོགས་པའི་དབང་པོ་་་
དྲུག་རྣམ་པར་བཞག་སྟེ་ནང་གི་སྐྱེ་མཆེད་( ༢༣༩ན)དྲུག་པོ་འདི་་་་་
ཉིད་ལ་སེམས་ཅན་གྱི་དངོས་པོར་ཐ་སྙད་འདོགས་པའི་ཕྱིར་རོ། །
སེམས་ཅན་གྱི་དངོས་པོ་མ་སྐྱེས་པ་སྐྱེ་བ་ལ་དབང་བྱེད་པའི་དོན་གྱིས་
ཕོ་དང་མོའི་དབང་པོ་རྣམ་པར་བཞག་པ་སྟེ་དེ་གཉིས་ཀྱི་དབང་གིས་་
མངལ་དུ་སྐྱེ་བ་ལེན་པའི་ཕྱིར་རོ། །སེམས་ཅན་གྱི་དངོས་པོ་སྐྱེས་པའི་
རྒྱུན་གནས་པར་བྱེད་པ་དང་རྒྱུན་གནས་པ་འཆི་འཕོ་བར་བྱེད་པ་ལ་་
དབང་བྱེད་པའི་དོན་གྱིས་སྲོག་གི་དབང་པོ་རྣམ་པར་བཞག་སྟེ་དེ་
ཡོད་པ་དང་མེད་པ་ལས་འཚོ་བ་དང་འཆི་བའི་ཐ་སྙད་འདོགས་པའི་་
ཕྱིར་རོ། །དེ་རྣམས་ནི་ཟ་བ་པོ་སེམས་ཅན་གྱི་དངོས་པོའི་དབང་དུ་
བྱས་ཏེ་རྣམ་པར་བཞག་པ་ཡིན་ནོ། །ཟ་བྱ་ཡུལ་ལ་ལོངས་སྤྱོད་པ
དབང་བྱེད་པའི་དོན་གྱིས་ཚོར་བའི་དབང་པོ་རྣམ་པར་བཞག་གོ
ཅིའི་ཕྱིར་རྣམ་པར་བྱང་བའི་ཕྱོགས་ཀྱི་དབང་པོ་བརྒྱད་རྣམ་པར་་་་་་
བཞག་ཅེ་ན་རྣམ་པར་བྱང་བའི་རྟེན་མངོན་མཐོའི་ཐབས་ཀྱི་དབང་་་་
•593·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་བྱས་ནས་དད་པ་ལ་སོགས་པའི་དབང་པོ་ལྔ་རྣམ་པར་བཞག་གོ །།
རྣམ་བྱང་གི་རང་བཞིན་ངེས་ལེགས་ལ་དབང་བྱེད་པའི་དོན་གྱིས་མི་་་
ཤེས་པ་ཀུན་ཤེས་པ་ལ་སོགས་པའི་དབང་པོ་གསུམ་རྣམ་པར་བཞག་་་
གོ །རྣམ་གྲངས་གཞན་དུ་ན་ཁྱིམ་པའི་ཕྱོགས་ལ་སྤྱོད་པ་དང་། རབ་ཏུ་
བྱུང་བའི་ཕྱོགས་ལ་སྤྱོད་པ་གཉིས་ཀྱི་དབང་དུ་བྱས་ནས་གོ་རིམ་
བཞིན་དུ་ཀུན་ནས་ཉོན་མོངས་པའི་ཕྱོགས་ཀྱི་དབང་པོ་བཅུ་བཞི་
དང་རྣམ་པར་བྱང་བའི་དབང་པོ་བརྒྱད་རྣམ་པར་བཞག་གོ །དང་པོ་
ལ་ཡང་མིང་ནི་འདི་ཞེས་བྱ་ཞེས་པའི་དབང་དུ་བྱས་ནས་མིག་ལ
སོགས་པའི་དབང་པོ་དྲུག་རྣམ་པར་བཞག་སྟེ་དེ་དག་ཉིད་ལ་ལྷས་་
སྦྱིན་དང་མཆོད་སྦྱིན་ཞེས་པ་ལ་སོགས་པའི་ཐ་སྙད་འདོགས་པའི་
ཕྱིར་རོ། །རིགས་ནི་འདི་ཞེས་བྱ་རུས་ནི་འདི་ཞེས་བྱ་ཞེས་པའི་དབང་
དུ་བྱས་ནས་ཕོ་དང་མོའི་དབང་པོ་རྣམ་པར་བཞག་སྟེ་དེ་དག་གི
དབང་གིས་རིགས་དང་རུས་ཀྱི་ཐ་སྙད་འབྱུང་བའི་ཕྱིར་རོ། །ཁ་ཟས་
ནི་འདི་ལྟ་བུ་ཞིག་ཟ་བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་་་
ཞེས་(༢༣༩བ)པའི་དབང་དུ་བྱས་ནས་ཚོར་བའི་དབང་པོ་ལྔ་རྣམ་་
པར་བཞག་གོ །ཚེ་རིང་ཐུང་གི་ཁྱད་པར་ནི་འདི་ཙམ་ཞིག་ཡུན་ནི་
འདི་སྲིད་ཅིག་ནས་ཚེ་ནི་འདི་ཙམ་ཞིག་ཐུབ་ཅེས་པའི་དབང་དུ་བྱས་་
ནས་སྲོག་གི་དབང་པོ་རྣམ་པར་བཞག་སྟེ་དེའི་དབང་གིས་ཚེ་རིང་་་་་་
ཐུང་དང་ཡུན་རིང་ཐུང་སོགས་ཀྱི་ཐ་སྙད་འབྱུང་བའི་ཕྱིར་རོ། །གཉིས་
པ་ནི་རབ་ཏུ་བྱུང་བའི་ཕྱོགས་ཀྱི་དབང་དུ་བྱས་ནས། དད་པ་ནི་འདི་
ལྟ་བུ་ཞིག་དང་ལྡན་བརྩོན་འགྲུས་ནི་འདི་ལྟ་བུ་ཞིག་དང་ལྡན་ཞེས་པ་
594.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ནས༑ ཤེས་རབ་ནི་འདི་ལྟ་བུ་ཞིག་དང་ལྡན་ཞེས་པའི་བར་དང་འདི་
ལྟར་ནི་ཞུགས་པའོ་འདི་ལྟར་ནི་འབྲས་བུ་ལ་གནས་པའོ་ཞེས་པའི་་་་་་
བར་གྱི་དབང་དུ་བྱས་ནས་དད་པ་ལ་སོགས་པ་བརྒྱད་རྣམ་པར་
བཞག་གོ །ཡང་ན་རྣམ་པར་བྱང་བ་ནི་གཉིས་ཏེ་འཇིག་རྟེན་པ་དང་
འཇིག་རྟེན་ལས་འདས་པའི་རྣམ་པར་བྱང་བ་གཉིས་ལས། དང་པོའི་
དབང་དུ་བྱས་ནས་དད་པ་ལ་སོགས་པ་ལྔ་རྣམ་པར་བཞག་གོ །གཉིས་
པའི་དབང་དུ་བྱས་ནས་ཐ་མ་གསུམ་རྣམ་པར་བཞག་གོ །རྣམ་གྲངས་
གཞན་ཡང་རྣལ་འབྱོར་པ་རྣམས་ཀྱི་དབང་པོའི་སྒོ་སྡོམ་པ་ལ་དབང་་་
བྱེད་པའི་དོན་གྱི་མིག་ལ་སོགས་པ་དྲུག་རྣམ་པར་བཞག་གོ །དགེ་སྦྱོང་
གི་ཚུལ་གི་འབྲས་བུ་ཐོབ་པའི་དོན་དུ་རབ་ཏུ་བྱུང་བའི་སྐལ་བ་དང་་་
ལྡན་པ་ལ་དབང་བྱེད་པའི་དོན་གྱིས་ཕོ་དང་མོའི་དབང་པོ་རྣམ་པར་་
བཞག་གོ །དགེ་བའི་ཕྱོགས་འཕེལ་བ་ལ་དབང་བྱེད་པའི་དོན་གྱིས་
མིག་ལ་སོགས་པ་དྲུག་རྣམ་པར་བཞག་གོ །དགེ་སྦྱོང་གི་ཚུལ་གྱི་འབྲས་
བུ་ཐོབ་པའི་དོན་དུ་རབ་ཏུ་བྱུང་བའི་སྐལ་བ་དང་ལྡན་པ་ལ་དབང་་་་་
བྱེད་པའི་དོན་གྱིས་ཕོ་དང་མོའི་དབང་པོ་རྣམ་པར་བཞག་གོ །དགེ་
བའི་ཕྱོགས་འཕེལ་བ་ལ་དབང་བྱེད་པའི་དོན་གྱིས་སྲོག་གི་དབང་པོ་་་
རྣམ་པར་བཞག་གོ །ཤེས་བཞིན་དུ་སྤྱོད་པ་ལ་དབང་བྱེད་པའི་དོན་
གྱིས་ཚོར་བའི་དབང་པོ་ལྔ་རྣམ་པར་བཞག་གོ །དགེ་སྦྱོང་གི་ཚུལ་གྱི་
འབྲས་བུ་ལ་སྦྱོར་བའི་ལམ་ལ་དབང་བྱེད་པའི་དོན་གྱིས་དད་པ་ལ་་་་་
སོགས་པ་ལྔ་རྣམ་པར་བཞག་གོ །དགེ་སྦྱོང་གི་ཚུལ་གྱི་འབྲས་བུ་ཐོབ་
པ་ལ་དབང་བྱེད་པའི་དོན་གྱིས་ཐ་མ་གསུམ་རྣམ་པར་བཞག་གོ །
•595·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཉིས་པ་བྱེད་ལས་སོགས་རྣམ་པར་བཞག་པ་ལ། བར་གྱི་སྡོམ་ནི་
ལས་དང་རྫས་དང་གཟུགས་སོགས་དང༌། །དགེ་བ་སོགས་དང་རྣམ
སྨིན་( ༢༤༠ན) དང་། །ཁམས་དང་ས་དང་ཐོབ་པ་དང་། །འཆི་འཕོ་
སྐྱེ་བ་ཁོ་ན་ཡིན། །དབང་པོ་རྣམས་ཀྱི་བྱེད་ལས་ནི། །གཞུང་དུ་བཤད
པ་ཉིད་ཡིན་ནོ། །དབང་པོ་འདི་རྣམས་ལ་དུ་ནི་རྫས་སུ་ཡོད་པ་ཡིན་དུ་
ནི་བཏགས་པར་ཡོད་པ་ཡིན་ཞེ་ན་བཅུ་དྲུག་ནི་རྫས་སུ་ཡོད་པ་ཡིན་་་་
ནོ་ལྷག་མ་ནི་བཏགས་པར་ཡོད་པ་ཡིན་ནོ། །དུ་ཞིག་གཟུགས་ཀྱིསས་
བསྡུས་པ་ཡིན་ཞེ་ན་མིག་ལ་སོགས་པ་ལྔ་དང་ཕོ་མོའི་དབང་པོ་གཉིས་
ཏེ་བདུན་ནོ། །དུ་ཞིག་སེམས་ཀྱིས་བསྡུས་པ་ཡིན་ཞེ་ན་ཡིད་དང་ཐ་མ་
གསུམ་གྱི་ཕྱོགས་གཅིག་གོ །དུ་ཞིག་སེམས་ལས་བྱུང་བས་བསྡུས་ཤེ་ན
ཚོར་བ་ལྔ་དང་དང་པོ་ལྔ་སྟེ་བཅུ་དང་ཐ་མ་གསུམ་གྱི་ཕྱོགས་སོ། །།དུ
ཞིག་སེམས་དང་ལྡན་པ་མ་ཡིན་ཞེ་ན་སྲོག་གི་དབང་པོའོ། །དུ་ཞིག་
འདུས་བྱས་ཡིན་ཞེ་ན་ཐམས་ཅད་དེ་དབང་པོ་ལ་འདུས་མ་བྱས་མེད་
དོ༑།ཕོ་དང་མོའི་དབང་པོ་གང་གི་ཆ་ཡིན་ཞེ་ན་ལུས་ཀྱི་དབང་པོའི་ཆ
ཡིན་ནོ། །ཐ་མ་གསུམ་གང་གི་ཆ་ཡིན་ཞེ་ན་ཡིད་དང་དད་པ་ལ་སོགས་
པ་ལྔ་དང་ཡིད་བདེ་བ་དང་བདེ་བ་དང་བཏང་སྙོམས་སོ། །དབང་པོ
དགུ་པོ་དེ་དག་གང་གི་ཚེ་ངེས་པར་འབྱེད་པའི་ཆ་དང་མཐུན་པ་ནས་
མཐོང་བའི་ལམ་སྐད་ཅིག་བཅོ་ལྔ་ལ་གནས་པའི་བར་ནི་མི་ཤེས་པ་་་་་
ཀུན་ཤེས་པ་ཞེས་བྱ་ལ། མཐོང་ལམ་སྐད་ཅིག་བཅུ་དྲུག་པ་ནས་ཉེ
བར་བཟུང་སྟེ་རྡོ་རྗེ་ལྟ་བུའི་བར་ནི་ཀུན་ཤེས་པའི་དབང་པོ་ཞེས་བྱ་་་་
ཕུང་པོ་ལྷག་མ་་དང་བཅས་པའི་གནས་སྐབས་སུ་ནི་ཀུན་ཤེས
ལ༑
596.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྲུང་བའི་དབང་པོ་ཞེས་བྱའོ། །དུ་ཞིག་ནི་དགེ་བ་ཡིན་ཞེ་ན་ཐ་མ་
བརྒྱད་དང་ཡིད་དང་སྡུག་བསྔལ་མ་གཏོགས་པའི་ཚོར་བ་བཞིའི
ཕྱོགས་སོ། །མི་དགེ་བ་ཡང་ལྔ་པོ་དེའི་ཕྱོགས་གཅིག་གོ །དུ་ཞིག་ནི་ཟག
པ་མེད་པ་ཡིན་ཞེ་ན་ཐ་མ་གསུམ་དང་ཡིད་དང་སྡུག་བསྔལ་དང་ཡིད་
མི་བདེ་བ་མ་གཏོགས་པའི་ཚོར་བ་གསུམ་དང་དད་སོགས་ལྔའི་
ཕྱོགས་གཅིག་གོ །དུ་ཞིག་ནི་ཟག་པ་དང་བཅས་པ་ཡིན་ཞེ་ན་གཟུགས་
ཅན་བདུན་དང་( ༢༤༠བ)སྲོག་གི་དབང་པོ་དང་སྡུག་བསྔལ་དང་་་
ཡིད་མི་བདེ་རངས་པོ་དང་ཐ་མ་གསུམ་མ་གཏོགས་པ་ལྷག་མ་རྣམས་་
ཀྱི་ཕྱོགས་གཅིག་གོ །དུ་ཞིག་ནི་ལུང་དུ་མ་བསྟན་པ་ཡིན་ཞེ་ན་གཟུཊ་
ཅན་བདུན་དང་སྲོག་གི་དབང་པོ་སྟེ་བརྒྱད་པོ་རྣམས་ལུང་དུ་མ
བསྟན་པ་ཡིན་ཞིང་ཐ་མ་བརྒྱད་དང་ཡིད་མི་བདེ་བ་མ་གཏོགས་པ
ལྷག་མ་རྣམས་ཀྱི་ཕྱོགས་གཅིག་ཀྱང་ཡིན་ནོ། །དུ་ཞིག་རྣམ་པར་སྨིན་
པ་དང་བཅས་པ་ཡིན་ཞེ་ན་ཡིད་མི་བདེ་རངས་པོ་དང་དད་པ་སོགས་
ལྔ་དང་ཡིད་དང་ཚོར་བ་བཞི་ཕྱོགས་གཅིག་རྣམས་སོ། །དུ་ཞིག་རྣམ་
པར་སྨིན་པ་མེད་པ་ཡིན་ཞེ་ན་ལུང་མ་བསྟན་རྣམས་དང་ཐ་མ་གསུམ་
མོ༑ །དུ་ཞིག་རྣམ་པར་སྨིན་པ་ཡིན་ཞེ་ན་སྲོག་གི་དབང་པོ་རངས་པོ་
དང་གཟུགས་ཅན་བདུན་དང་ཡིད་དང་བཏང་སྙོམས་ཀྱི་དབང་པོའི་་
ཕྱོགས་གཅིག་རྣམས་སོ། །ལྷག་མ་རྣམས་ནི་རྣམ་པར་སྨིན་པ་མ་ཡིན་
ནོ༑།དུ་ཞིག་འདོད་པ་དང་ལྡན་པ་ཡིན་ཞེ་ན་སྣ་ལྕེ་དང་ཕོ་མོའི་དབང་
པོ་སྟེ་བཞི་དང་ཐ་མ་གསུམ་མ་གཏོགས་པ་ལྷག་མ་རྣམས་ཀྱི་ཕྱོགས་་་་་
གཅིག་གོ །དུ་ཞིག་གཟུགས་དང་ལྡན་པ་ཡིན་ཞེ་ན་གཙོ་ལྔའི་ཕྱོགས་
•597·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཅིག་སྟེ། ཐ་མ་གསུམ་དང་འདོད་པ་དང་ལྡན་པ་བཞི་བོར་བའོ། །
གཟུགས་མེད་པ་དང་ལྡན་པ་དུ་ཞེ་ན་དད་སོགས་ལྔ་དང་སྲོག་ཡིད་་
བཏང་སྙོམས་གསུམ་གྱི་ཕྱོགས་སོ། །ཁམས་དང་མི་ལྡན་པ་ནི་ཟག་མེད་
རྣམས་སོ། །མི་ལྕོགས་པ་མེད་པའི་ས་པ་དུ་ཞིག་ཡོད་ཅེ་ན་བཅུ་གཅིག་
སྟེ་ཐ་མ་བརྒྱད་དང་ཡིད་དང་ཡིད་མི་བདེ་དང་བཏང་སྙོམས་ཀྱི་
དབང་པོ་རྣམས་སོ། །བསམ་གཏན་དང་པོ་དང་གཉིས་པ་ན་དུ་ཞིག་
དམིགས་ཤེ་ན་བཅོ་བརྒྱད་དེ་ཕོ་མོའི་དབང་པོ་དང་སྡུག་བསྔལ་དང་་་
ཡིད་མི་བདེ་བོར་བ་རྣམས་སོ། །ཡིད་བདེ་བར་བའི་བཅུ་བདུན་ནི་
བསམ་གཏན་གསུམ་པའི་ས་པའོ། །བདེ་བ་བོར་བའི་བཅུ་དྲུག་ནི་བཞི
པའི་ས་པའོ། །ཐ་མ་བརྒྱད་དང་སྲོག་ཡིད་བཏང་སྙོམས་རྣམས་ནི་
གཟུགས་མེད་དང་པོ་གསུམ་གྱི་ས་པའོ། །ཐ་མ་གསུམ་པོར་བ་བརྒྱད་
(༢༤༡ན)ནི་སྲིད་རྩེའི་ས་པའོ། །རྟེན་འདོད་ཁམས་པ་དབང་པོ་དུ་
དང་ལྡན་ཞེ་ན་སྲིད་པ་ལས་ཐམས་ཅད་དང་ངོ༌། །དམྱལ་བར་སྐྱེས་པ་
ནི་གཟུགས་ཅན་ལྔ་དང་སྲོག་ཡིད་བཏང་སྙོམས་རྣམས་ནི་ཀུན་ཏུ་་་་་
འབྱུང་བའི་ཚུལ་གྱིས་ངེས་པར་ལྡན་ལ་ཐ་མ་གསུམ་མ་གཏོགས་པའི་་་
ལྷག་མ་རྣམས་ནི་ལྡན་པ་ཡང་ཡོད་མི་ལྡན་པ་ཡང་ཡོད། ཐ་མ་གསུམ་
ནི་ཀུན་ཏུ་འབྱུང་བ་ལས་མི་ལྡན་ལ་ས་བོན་གྱི་ཚུལ་གྱིས་ལྡན་པ་ཡང་་་
ཡོད་མི་ལྡན་པ་ཡང་ཡོད་དེ། ཡོངས་སུ་མྱ་ངན་ལས་འདའ་བའི་ཆོས་
ཅན་དང་མི་འདའ་བའི་ཆོས་ཅན་རྣམས་སོ། །སེམས་ཅན་དམྱལ་བར་
སྐྱེས་པ་ཇི་ལྟ་བ་བཞིན་དུ་གཅིག་ཏུ་སྡུག་བསྔལ་བའི་དུད་འགྲོ་དང་ཡི་
དྭགས་རྣམས་ལ་ཡང་དེ་བཞིན་དུ་བལྟ་བར་བྱའོ། །མིར་སྐྱེས་པ་རྣམས་
•598.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཀྱང་སྲིད་པ་ལས་ཐམས་ཅད་དང་ངོ༌། །མིར་སྐྱེས་པ་ཇི་ལྟ་བ་བཞིན་དུ་
ལྷར་སྐྱེས་པ་རྣམས་ཀྱང་དེ་བཞིན་ནོ། །དབང་པོ་མ་ཚང་བ་རྣམས་ནི་
མིག་ལ་སོགས་པ་ལྔ་པོ་གང་རུང་མ་གཏོགས་པ་སྲིད་པ་ལས་ཐམས
ཅད་དང་ངོ་། །དབང་པོ་ཚང་བ་རྣམས་ནི་སྲིད་པ་ལས་ཐམས་ཅད་
དང་ངོ་། །ཟ་མ་ནི་ཕོ་མོའི་དབང་པོ་དང་ཐ་མ་གསུམ་མ་གཏོགས་པ་
སྲིད་པ་ལས་ཐམས་ཅད་དང་ངོ༌། །སྐྱེས་པ་དང་བུད་མེད་ནི་ཕོ་མོའི་
དབང་པོ་གང་རུང་མ་གཏོགས་པ་སྲིད་པ་ལས་ཐམས་ཅད་དང་ངོ་། །
མཚན་གཉིས་པ་ནི་སྲིད་པ་ལས་བཅུ་དགུ་དང་ལྡན་ཏེ་ཐ་མ་གསུམ་་་་་
བོར་པའོ།། །།དགེ་བའི་རྩ་བ་ཆད་པ་ནི་བརྒྱད་མ་གཏོགས་པ་སྲིད་པ་
ལས་གཞན་རྣམས་དང་ལྡན་ནོ། །དགེ་བའི་རྩ་བ་མ་ཆད་པ་ནི་སྲིད་པ་
ལས་ཐམས་ཅད་དང་ངོ་། །སོ་སོ་སྐྱེ་བོ་རྣམས་ནི་ཐ་མ་གསུམ་མ་
གཏོགས་པ་སྲིད་པ་ལས་བཅུ་དགུ་དང་ངོ༌། །བདེན་པ་མཐོང་བ་སྲིད་
པ་ལས་ཐམས་ཅད་དང་ངོ་། །སློབ་པ་ནི་ཐ་མ་མ་གཏོགས་པ་སྲིད་པ་
ལས་ཉི་ཤུ་རྩ་གཅིག་དང་ངོ་། །མི་སློབ་པ་ནི་ཡིད་མི་བདེ་དང་ཟག་
མེད་དང་པོ་གཉིས་མ་གཏོགས་པ་བཅུ་དགུ་དང་ངོ༌། །རྒྱུན་དུ་ཞུགས་
པའི་( ༢༤༡བ) འབྲས་བུ་ལ་གནས་པ་ནི་ཟག་མེད་དང་པོ་དང་ཐ་་
མ་གཉིས་པོ་བ་ཉི་ཤུ་དང་ལྡན་ནོ། །རྒྱུན་དུ་ཞུགས་པ་ཇི་ལྟ་བ་བཞིན་
དུ་ཕྱིར་འོང་བའི་འབྲས་བུ་ལ་ཞུགས་པ་དང་ཕྱིར་འོང་བ་དང་ཕྱིར་མི་
འོང་བའི་འབྲས་བུ་ལ་ཞུགས་པ་ཡང་དེ་བཞིན་ནོ། །རྒྱུན་དུ་ཞུགས་
པའི་འབྲས་བུ་ལ་ཞུགས་པ་ནི་ཟག་མེད་ཐ་མ་གཉིས་བོར་བ་སྲིད་པ་
ལས་ཉི་ཤུ་དང་ངོ༌། །ཕྱིར་མི་འོང་བའི་འབྲས་བུ་ལ་གནས་པ་ཟག་མེད་
• 599•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐོག་མཐའ་གཉིས་དང་ཡིད་མི་བདེ་བོར་བ་བཅུ་དགུ་རྣམས་དང་ངོ༌།།
དགྲ་བཅོམ་པའི་འབྲས་བུ་ལ་ཞུགས་པ་ཡང་དེ་བཞིན་ནོ། །དགྲ་བཅོམ་
པའི་འབྲས་བུ་ལ་གནས་པ་ནི་ཟག་མེད་དང་པོ་གཉིས་དང་ཡིད་མི་་་་་
བདེ་བོར་བ་བཅུ་དགུ་དང་ལྡན་སྲིད་དོ། །འདོད་པའི་ཁམས་ནས་ཤི་
འཕོས་ནས་འདོད་པའི་ཁམས་སུ་སྐྱེ་བ་ལ་དབང་པོ་དུ་དག་ནི་སྤོང་
བར་བྱེད་ཅིང་དུ་དག་ནི་ཐོབ་པར་བྱེད་ཅེ་ན། ཐ་མ་བརྒྱད་མ་
གཏོགས་པ་རྣམས་ནི་དམན་པ་སྤངས་ནས་ཁྱད་པར་བ་ཐོབ་པ་ཡང་་་
ཡོད༑ དམན་པ་སྤངས་ནས་དམན་པ་གཞན་ཐོབ་པ་ཡང་ཡོད། ཁྱད་
པར་བ་སྤངས་ནས་དམན་པ་ཐོབ་པ་ཡང་ཡོད། ཁྱད་པར་བ་སྤངས་
ནས་ཁྱད་པར་བ་གཞན་ཐོབ་པར་བྱེད་ལ། དད་པ་ལ་སོགས་པའི་དགེ་
བ་ནི་སྔོན་གྱི་དམན་པ་སྤངས་ནས་ཁྱད་པར་དུ་འཕགས་པ་གཞན
ཐོབ་པར་བྱེད་ཀྱི་དམན་པ་ཐོབ་པ་ནི་མེད་དེ་སྔོན་གྱི་དད་སོགས
རྣམས་ནི་ཕྱི་མའི་དད་སོགས་གོང་ནས་གོང་དུ་འཕེལ་བའི་རྒྱུ་མ་ཡིན་་
པའི་ཕྱིར་རོ། །ཐ་མ་གསུམ་ནི་སྐྱེ་བ་དང་མི་མཐུན་པ་ཡིན་ནོ། །འདོད་
པ་ནས་ཤི་འཕོས་ནས་གཟུགས་ཀྱི་ཁམས་སུ་སྐྱེ་བ་ན་དབང་པོ་དུ་དག་
ནི་སྤོང་ཞིང་དུ་དག་ཐོབ་ཅེ་ན་འོག་མའི་དབང་པོ་ཐམས་ཅད་ནི་སྤོང་
བར་བྱེད་ལ་གོང་མའི་དབང་པོ་ཐམས་ཅད་ནི་སྲིད་པ་ལས་ཐོབ་པར་་
བལྟའོ༑ །དེ་བཞིན་དུ་འདོད་པ་ནས་ཤི་འཕོས་ནས་གཟུགས་མེད་པར་
སྐྱེ་བ་དང་གཟུགས་ནས་ཤི་འཕོས་ནས་གཟུགས་མེད་པར་སྐྱེ་བ
རྣམས་ལ་( ༢༤༢ན) ཡང་དེ་བཞིན་དུ་བལྟ་བར་བྱའོ། །རབ་ཏུ་དབྱེ་
བས་ཇི་ལྟ་བུ་ཞེ་ན། རྒྱས་པར་ཕྱེ་ན་དབང་པོ་ཉི་ཤུ་རྩ་གཉིས་ཡིན་ལ།
•600.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མདོར་བསྡུ་ན་ཀུན་ནས་ཉོན་མོངས་པ་དང་རྣམ་པར་བྱང་བའི་་་་་་་་་་
དབང་པོ་གཉིས་སུ་ཡང་འགྱུར་རོ། །དབང་པོ་རྣམ་པར་གཏན་ལ་
དབབ་པ་མདོར་བསྡུས་པ་བཤད་ཟིན་ཏོ། །གཟུགས་ཀྱི་ཕུང་པོའི་
ཕྱོགས་གཅིག་ནི་མིག་ལ་སོགས་པའི་དབང་པོ་ལྔ་དང་ཕོ་མོའི་དབང་་་
པོ་རྣམས་སོ། །འདུ་བྱེད་ཀྱི་ཕུང་པོའི་ཕྱོགས་གཅིག་ནི་སྲོག་དང་དད་
པ་ལ་སོགས་པ་ལྔ་རྣམས་སོ།། །ཁམས་བཅུ་གཉིས་ནི་དབང་པོ་ལྔ་དང་
རྣམ་པར་ཤེས་པའི་ཁམས་བདུན་རྣམས་སོ། །སྐྱེ་མཆེད་དྲུག་ནི་ནང་གི་
སྐྱེ་མཆེད་རྣམས་སོ། །ཆོས་ཀྱི་ཁམས་དང་སྐྱེ་མཆེད་ཀྱི་ཕྱོགས་གཅིག་ནི
སྲོག་གི་དབང་པོ་དང་བདེ་བ་ལ་སོགས་པ་རྣམས་དང་དད་པ་ལ་་་་་་
སོགས་པ་ལྔའོ། །ཀུན་ནས་ཉོན་མོངས་དང་རྣམ་བྱང་གི་ཆོས་རྣམས་ལ་
དབང་བྱེད་པའི་དབང་པོ་ཆོས་ཙམ་དུ་མངོན་པར་ཤེས་པ་ན་བདག་་་
དེར་མངོན་པར་ཞེན་པ་སྤོང་ངོ་། །སྡུག་བསྔལ་གྱི་ཚོར་བ་རང་གི་
མཚན་ཉིད་ནི། རང་གི་མཚན་ཉིད་ཀྱིས་སྡུག་བསྔལ་གྱི་སྡུག་བསྔལ་
ཡིན་ལ་སྡུག་བསྔལ་མྱོང་བར་འགྱུར་བའི་ཆོས་དབང་པོ་དང་དོན
རྣམས་དང་དེ་དང་མཚུངས་པར་ལྡན་པ་རྣམས་ནི་སྡུག་བསྔལ་མྱོང་་་་
བར་བྱེད་པའི་ཕྱིར་སྡུག་བསྔལ་གྱི་སྡུག་བསྔལ་དུ་བལྟའོ། །ཐམས་ཅད་
ཀྱི་ཕྱོགས་གཅིག་ནི་སྡུག་བསྔལ་གྱི་ཚོར་བ་གནས་དང་བཅས་པའོ། །
སྡུག་བསྔལ་གྱི་སྡུག་བསྔལ་ཆོས་ཙམ་དུ་ཤེས་པས་བདག་དེར་མངོན་་་་་
པར་ཞེན་པ་སྤོང་ངོ་། །བདེ་བ་མྱོང་བའི་ཚོར་བ་དང་དེ་མྱོང་བ་དང་
རྗེས་སུ་མཐུན་པའི་ཆོས་རང་མཚན་པ་དབང་པོ་དང་དོན་རྣམས་་་་་་་
འགྱུར་ན་ཆགས་ཅན་རྣམས་ལ་སླར་ཡིད་མི་བདེ་སྐྱེ་བའི་ཕྱིར་དང་་་་
601·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདེ་བ་དང་བདེ་བ་མྱོང་བར་འགྱུར་པ་དེ་ལ་ཡང་ཆགས་པས་སེམས་་
སྔར་གྱི་གནས་སྐབས་ལས་མི་འདྲ་བར་འགྱུར་བའི་ཕྱིར་འགྱུར་བའི་་་་་
སྡུག་བསྔལ་( ༢༤༢བ)ཡིན་ནོ། །ཐམས་ཅད་ཀྱི་ཕྱོགས་གཅིག་བདེ་བ་
དང་བདེ་བ་མྱོང་བར་འགྱུར་བའི་ཆོས་རྣམས་སོ། །འགྱུར་བའི་སྡུག་
བསྔལ་ཆོས་ཙམ་དུ་ཤེས་པ་ན་བདག་དེར་མངོན་པར་ཞེན་པ་སྤོང་་་་་་
ངོ་༑ །སྡུག་བསྔལ་དང་བདེ་བ་གཉིས་ཀ་མ་ཡིན་པའི་ཚོར་བ་བཏང་
སྙོམས་དང་། དེ་མྱོང་བར་འགྱུར་བའི་ཆོས་དང་སྡུག་བསྔལ་དང་
འགྱུར་བའི་སྡུག་བསྔལ་དེ་གཉིས་ཀའི་གནས་ངན་ལེན་ཡོངས་སུ་
འཛིན་པ་དང་སྡུག་བསྔལ་དེ་གཉིས་ཀ་ལས་མ་ཐར་བས་རེས་ནི་བདེ་་
་གནས་སྐབས་ལ་བསྟེན། རེས་སྡུག་བསྔལ་གྱི་གནས་སྐབས་ལ་
བསྟེན་ཏེ་རྟག་ཏུ་འཁོར་རོ། །བཏང་སྙོམས་འབའ་ཞིག་གི་གནས་
སྐབས་ལ་གནས་པ་ནི་མ་ཡིན་ནོ། །དེ་ལྟ་བས་ནི་མི་རྟག་པས་རྗེས་སུ་
བཅིངས་པས་གྲུབ་པ་དང་བདེ་བ་མ་ཡིན་པའི་ཕྱིར་ཟག་པ་དང
བཅས་པའི་ཚོར་བ་བཏང་སྙོམས་གཞི་དང་བཅས་པ་རྣམས་འདུ་བྱེད
ཀྱི་སྡུག་བསྔལ་ཉིད་དུ་རིག་པར་བྱའོ། །ཕུང་པོ་རྣམས་དང་ཁམས་དང
སྐྱེ་མཆེད་ཐ་མ་གསུམ་དང་གཉིས་ཀྱི་ཕྱོགས་ནི་ཟག་མེད་མ་གཏོགས་་་
པ་རྣམས་སོ། །འདུ་བྱེད་ཀྱི་སྡུག་བསྔལ་ཚོར་བ་བཏང་སྙོམས་གནས
དང་བཅས་པ་ཆོས་ཙམ་དུ་ཤེས་པས་བདག་དེར་མངོན་པར་ཞེན་པ་་
སྤོང་ངོ་། །རྣམ་སྨིན་དང་བཅས་པ་ལ་དངོས་ནི་མི་དགེ་བ་དང་དགེ་བ
ཟག་པ་དང་བཅས་པ་ནི་ཡང་སྲིད་པ་འཕེན་པར་བྱེད་པའི་རྣམ་སྨིན་་
གྱི་ས་བོན་འཇོག་པར་བྱེད་པས་རྣམ་པར་སྨིན་པ་དང་བཅས་པར་
•602.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བལྟའོ༑ །རྣམ་པར་ཤེས་པའི་ཁམས་བདུན་དང་གཟུགས་སྒྲ་ཆོས་ཀྱི་
ཁམས་ཏེ་ཁམས་བཅུ་དང་། གཟུགས་སྒྲ་ཆོས་དང་ཡིད་ཀྱི་སྐྱེ་མཆེད་
རྣམས་ཏེ་སྐྱེ་མཆེད་བཞིའི་ཕྱོགས་གཅིག་ནི་མི་དགེ་བ་དགེ་བ་ཟག་་་་་་་
བཅས་ཀྱིས་བསྡུས་པ་རྣམས་སོ། །ཡང་སྲིད་པའི་ཕུང་པོའི་བག་ཆགས་
འཇོག་པར་བྱེད་པ་དང་ཡང་སྲིད་པར་ཉིང་མཚམས་སྦྱོར་བར་བྱེད་་་་
པའི་རྣམ་སྨིན་དང་བཅས་པ་ཆོས་ཙམ་དུ་ཤེས་པ་ན་བདག་དེར་་
མངོན་པར་ཞེན་པ་སྤོང་ངོ་། །གཉིས་པ་ལྡན་( ༢༤༣ན) ཆོས་ནི།རྣམ་
པར་སྨིན་པ་དང་པོ་ནི་ཀུན་གཞིའི་རྣམ་པར་ཤེས་པ་མཚུངས་ལྡན
དང་བཅས་པ་སྟེ་དེ་དག་ནི་སྔོན་གྱི་ལས་ཡོངས་སུ་སྨིན་པའི་རང
བཞིན་ཡིན་པའི་ཕྱིར་རོ། །དེ་ལས་གཞན་པ་མིག་ལ་སོགས་པ་དང་
བདེ་བ་དང་སྡུག་བསྔལ་ལ་སོགས་པ་ནི་རྣམ་པར་སྨིན་པ་ལས་བྱུང
བའི་ཕྱིར་རྣམ་པར་སྨིན་པ་ཞེས་པའི་མིང་ཐོབ་བོ། །ཟས་ནི་བཞི་སྟེ།
ཁམས་ཀྱི་ཟས་དང་རེག་པའི་ཟས་དང་སེམས་པའི་ཟས་དང་རྣམ་
པར་ཤེས་པའི་ཟས་སོ། །དེ་ལ་ཁམས་ཀྱི་ཟས་ནི་རགས་པ་ཡིན་ལ་དེ་
ཡང་འདོད་པའི་ཁམས་ན་འགྲོ་བ་ལྔ་ཅར་ལ་ཡོད་ལ་ཉི་ཚེ་བའི་སེམས་
ཅན་དམྱལ་བ་གཅིག་ལ་ཡང་ཡོད་དེ་སེམས་ཅན་དམྱལ་བ་ཆེན་པོ་ན་་
མེད་དོ། །གཞན་དག་ན་རེ་དེ་དག་ན་ཡང་ལྕགས་ཀྱི་ཐུ་ལུམ་འབར་བ་
དང་ཟངས་ཁུ་ལ་སོགས་པས་བཀྲེས་པ་ཉེ་བར་འཇོམས་པའི་ཕྱིར་་
ཟས་སུ་ཉེ་བར་བཏགས་པ་ཡོད་དོ་ཞེས་ཟེར་རོ། །ཟས་ཀྱི་དོན་ནི་
དབང་པོ་རྣམས་ཚིམ་པར་བྱེད་པ་ཡིན་པའི་ཕྱིར་དེ་ནི་མི་རིགས་སོ་་་་
སྙམ་དུ་སེམས་སོ། །ཟས་ལྷག་མ་རྣམས་ནི་ཁམས་གསུམ་ཆར་ན་ཡང་
·603·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་སོ། །གང་གི་ཚེ་འདུ་བྱེད་རྣམས་ནི་རྒྱུ་བདུན་གྱིས་གནས་པར་
འགྱུར་ཏེ་འདི་ལྟར། རེ་ཞིག་དང་པོ་ཁོ་ནར་སྐྱེ་བ་ནི་འདུ་བྱེད་རྣམས་
གནས་པའི་རྒྱུ་ཡིན་ཏེ་འདུ་བྱེད་སྐྱེས་པ་རྣམས་གནས་ཀྱི་མ་སྐྱེས་པ་ནི་
མི་གནས་པའི་ཕྱིར་རོ། །སྲོག་གི་དབང་པོ་དང་ཟས་ཀྱང་ཡིན་ནོ། །
སེམས་ལ་དབང་བ་རྣམས་ཀྱི་རྫུ་འཕྲུལ་ཡང་ཡིན་ཏེ་དེ་དག་ནི་ཚེའི་
འདུ་བྱེད་བསྲིངས་ནས་བསྐལ་བའམ་བསྐལ་བ་བས་ལྷག་པར་གནས་་
པའི་ཕྱིར་རོ། །རྒྱུ་དང་རྐྱེན་ཚོགས་པ་ཡང་ཡིན་ཏེ་ཇི་སྲིད་དུ་རྒྱུ་དང་
རྐྱེན་མ་བྲལ་བ་དེ་སྲིད་དུ་དགེ་བ་དང་མི་དགེ་བ་དང་ལུང་དུ་མ་
བསྟན་པའི་ཆོས་རྣམས་ཀྱི་གནས་པའི་རྒྱུན་རྒྱུན་མི་ཆད་པའི་ཕྱིར་རོ། །
སྔོན་གྱི་ལས་ཀྱི་འཕེན་པ་ཡང་དགེ་བ་དང་མི་དགེ་བ་དང་ལུང་དུ་མ
བསྟན་པའི་ཆོས་ཀྱི་སྒྲུབ་པའི་འདུ་བྱེད་རྣམས་གནས་པའི་རྒྱུ་ཡིན་ཏེ་་་
འདི་ལྟར། (༢༤༣བ) ཕྱི་རོལ་གྱི་དངོས་པོ་ཐུན་མོང་དང་ཐུན་མོང་
མ་ཡིན་པའི་ལས་ཀྱིས་བསྐྱེད་པ་རྣམས་ཀྱིའོ། །བར་དུ་གཅོད་པ་མེད་
པ་ཡང་འདུ་བྱེད་རྣམས་གནས་པའི་རྒྱུ་བདུན་པ་ཡིན་ཏེ། འདུ་བྱེད་
རང་གི་རྒྱུ་ལས་བྱུང་ཞིང་རྒྱུ་རྐྱེན་གྱི་ནུས་པ་གཏུགས་པ་མེད་པ་
དག་ནི་འགལ་རྐྱེན་གྱི་གེགས་དང་མ་ཕྲད་ན་རྒྱུན་གནས་པར་འགྱུར་་་
གྱི༑ གཞན་དུ་འཇིག་པར་འགྱུར་བའི་ཕྱིར་རོ། །དེ་ལྟར་འདུ་བྱེད་
རྣམས་གནས་པའི་རྒྱུ་བདུན་ཡོད་པ་ཡིན་ན། ཅིའི་ཕྱིར་བཅོམ་ལྡན་
འདས་ཀྱིས་ཟས་རྣམས་ཁོ་ན་སེམས་ཅན་རྣམས་གནས་པའི་རྒྱུར
གསུངས་ཤེ་ན། འདུ་བྱེད་རྣམས་སྐྱེ་བ་ལ་སོགས་པ་གཞན་རྣམས་ཀྱིས་
ཀྱང་གནས་པར་བྱེད་པ་ཡིན་མོད་ཀྱི་འོན་ཀྱང་ཟས་བཞི་པོ་དེ་དག་ནི་
•604.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
སྒོ་མང་པོ་སྣ་ཚོགས་པ་དག་གིས་འདུ་བྱེད་རྣམས་གནས་པར་བྱེད་
པའི་ཕྱིར་དང་། གཞན་ཡང་ཟས་ལས་གྱུར་པའི་གནས་པ་འདི་ནི་བྱིས་
པ་གཞོན་ནུ་ཡན་ཆད་ཀྱིས་ཀྱང་བཟུང་སླ་བ་དང་འཇུག་སླ་བ་དང་
རྟོགས་པར་སླ་བ་ཡིན་གྱི་གཞན་ནི་དེ་ལྟ་མ་ཡིན་པའི་ཕྱིར་དང་།
གཞན་ཡང་ཟས་རྣམས་ཀྱིས་དབང་པོ་དང་འབྱུང་བ་ཆེན་པོ་རྣམས་
མ་འཕེལ་བ་འཕེལ་བར་བྱེད་པ་དང་ནད་ཀྱིས་ཐེབས་པ་རྣམས་ཀྱང
ནད་མེད་པར་བྱེད་པ་ཡིན་གྱི་གཞན་དག་ནི་དེ་ལྟ་མ་ཡིན་པའི་ཕྱིར་་་་
གཞན་ཡང་སེམས་ཅན་ཚེ་རིང་པོ་དག་ཀྱང་ཟས་མ་རྙེད་ནདང་༑
་སེམས་དུས་མ་ཡིན་པར་འཆི་བར་འགྱུར་བའི་ཕྱིར་དང་། འདི་ལྟར་
མས་ཟས་བཞིས་གནས་སོ་ཞེས་བྱ་བའི་ལམ་འདི་དྲན་པ་ཉེ་་་་ཅན་རྣམས
བར་བཞག་པ་སོགས་བསྒོམ་པ་ལ་འཇུག་སླ་བ་ཡིན་པའི་ཕྱིར། དེ་ལྟ་
བས་ན་རྒྱུ་ལྔ་པོ་དེ་དག་གིས་སེམས་ཅན་རྣམས་ཟས་ཀྱིས་གནས་པ་ཁོ་
ནར་གསུངས་པ་ཡིན་ནོ། །དེ་ལ་ཁམས་ཀྱི་ཟས་ནི་དྲི་རོ་རེག་བྱའི་སྐྱེ་
མཆེད་གསུམ་གྱི་རང་བཞིན་དུ་གྱུར་པ་གང་གི་ཚེ་འཇུ་བ་དེའི་ཚེ་་་་
དབང་པོ་རྟེན་དང་བཅས་པ་འཕེལ་ཞིང་རྒྱས་པར་འགྱུར་བ་དེའི
ཕྱིར་འཇུ་བས་ཀྱང་འཇུ་བ་ལས་གྱུར་པ་ཞེས་བྱའོ། །ཅིའི་ཕྱིར་ཁམས་
ཀྱི་ཟས་སྐྱེ་མཆེད་གསུམ་གྱིས་( ༢༤༤ན)བསྡུས་ཤེ་ན་འདི་ལྟར། དྲི་
རོ་རེག་བྱའི་རྣམས་ལེགས་པར་ཞུ་བས་ནི་དབང་པོ་རྟེན་དང་བཅས་་་
པ་འཕེལ་བར་བྱེད་ལ་མི་མཐུན་པར་ཞུ་བས་ནི་འགྲིབ་པར་བྱེད་ཀྱི་
གཟུགས་ལ་སོགས་པ་ནི་འཕེལ་བའི་ཕྱིར་ཡང་འཇུ་བར་མི་འགྱུར་
འགྲིབ་པའི་ཕྱིར་ཡང་འཇུ་བར་མི་འགྱུར་བས་དེའི་ཕྱིར་དྲི་རོ་རེག་་་་་་
•605.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
་( ༢༤༤བ)མ་ཡིན་ཏེ་ཁམ་ཟས་ལ་འདོད་ཆགས་དང་བྲལ་བ་དག་
གིས་ཟས་ཀྱི་གཟུགས་མཐོང་ཡང་དབང་པོ་ཚིམ་པར་མི་བྱེད་པའི་་
ཕྱིར་དང་། གང་གི་ཚེ་ཁམ་གྱི་ཟས་ལོངས་སྤྱོད་པ་དེའི་ཚེ་ཁམ་ཟས་ཀྱི་
གཟུགས་ནི་རང་གི་དབང་པོའི་སྤྱོད་ཡུལ་ལས་འདས་པས་དེ་ལ་ཕན་་་་
མི་འདོགས་པའི་ཕྱིར་ཡང་ཁམ་གྱི་ཟས་མ་ཡིན་ནོ་ཞེས་གཞན་དག་་་་་་
ཟེར་རོ། །འདི་ལ་བརྗོད་པར་བྱ་སྟེ། ཁམ་ཟས་ཀྱི་གཟུགས་མཐོང་བའི་
ཚེ་འདོད་ཆགས་དང་མ་བྲལ་བ་དག་གི་དབང་པོ་ཚིམ་པར་བྱེད་ལ་་་་
འདོད་ཆགས་དང་བྲལ་བ་དག་གི་དབང་པོ་ཚིམ་པར་མི་བྱེད་དོ་ཞེས་་
སྨྲ་བ་འདི་ལ་རྒྱུ་ཅི་ཞིག་ཡོད། ཅི་སྟེ་འདོད་ཆགས་དང་མ་བྲལ་བ་དག་
གིས་ཁམ་ཟས་ཀྱི་གཟུགས་མཐོང་བའི་ཚེ་དེ་ལ་སྲེད་པའི་སྒོ་ནས་དེ་་
ཉིད་ཡིད་དུ་འོང་བའི་རྣམ་པར་ཡོངས་སུ་གཅོད་པར་བྱེད་ལ། འདོད་
ཆགས་དང་བྲལ་བ་དག་གིས་མཐོང་བ་ན་དེ་ལ་སྲེད་པ་པ་དང་བྲལ་་་་་
བས་ཡིད་དུ་འོང་བའི་རྣམ་པར་ཡོངས་སུ་གཅོད་པ་མེད་ལ། དེའི་ཕྱིར་
དེ་དག་གི་དབང་པོ་ཚིམ་པ་དང་ཚིམ་པ་མིན་པའི་ཁྱད་པར་ཡོད་སྙམ་
དུ་སེམས་ན། དེ་ལྟར་ན་ན་དྲི་རོ་རེག་བྱའི་སྐྱེ་མཆེད་གསུམ་ཡང་རང་
གི་དབང་པོས་ལོངས་སྤྱོད་པའི་ཚེ་ཟ་བ་པོའི་དབང་པོ་ཚིམ་པར་བྱེད་
པ་གང་ཡིན་པ་དེ་ནི་རེག་པའི་ཟས་ཡིན་གྱི་ཁམ་གྱི་ཟས་མ་ཡིན་ནོ་
ཞེས་བྱ་བར་འགྱུར་ཏེ། དེ་དག་ཀྱང་ཁམ་ཟས་ལ་འདོད་ཆགས་དང་མ་
བྲལ་བ་རྣམས་ཀྱིས་རང་གི་དབང་པོས་ལོངས་སྤྱོད་པའི་ཚེ་ཡིད་དུ
འོང་བའི་རྣམ་པར་ཡོངས་སུ་གཅོད་པར་བྱེད་ཀྱི་ཁམ་ཟས་ལ་འདོད་་་
ཆགས་དང་བྲལ་བའི་དག་གིས་དེ་ལྟར་ཡོངས་སུ་མི་གཅོད་པའི་ཕྱིར་་་
·607·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
——— །གལ་ཏེ་འདོད་ཆགས་དང་བྲལ་བ་དག་གིས་དྲི་རོ་རེག་བྱའི་སྐྱེ
མཆེད་དག་ལ་སྲེད་པའི་སྒོ་ནས་ཡིད་དུ་འོང་བའི་རྣམ་པར་ཡོངས་སུ་
མི་གཅོད་ཀྱང་ཡུལ་གྱི་སྟོབས་ཀྱིས་བདེ་བ་མྱོང་འགྱུར་གྱི་རེག་པ་སྐྱེ་ལ
དེ་ལས་བདེ་བའི་ཚོར་བ་བདེ་བའི་སྟོབས་ཀྱིས་དབང་པོ་རྣམས་ཚིམ་་་
པར་འགྱུར་རོ་ཞེ་ན། དེ་ལྟ་ན་འདོད་ཆགས་དང་བྲལ་བ་དག་གིས
ཁམ་ཟས་( ༢ ༤༥ ན) ཀྱི་གཟུགས་མཐོང་བའི་ཚེ་ཡུལ་གྱི་སྟོབས་ཀྱི ་
བདེ་བ་མྱོང་འགྱུར་གྱི་རེག་པ་སྐྱེ་བའི་ཕྱིར་དེ་ཡང་ཁམ་གྱི་ཟས་ཡིན་་་་
པར་འགྱུར་རོ། །དེ་ལྟར་ན་ལོངས་སྤྱོད་པའི་ཚེ་ཁམ་གྱི་ཟས་ཀྱི་བྱ་བ་
བྱེད་ན་གཟུགས་ཀྱི་སྐྱེ་མཆེད་ཀྱང་ཁམས་ཀྱི་ཟས་ཡིན་པ་ལྡོག་པར་མི་་
ནུས་པའི་ཕྱིར་འཇུ་བའི་ཚེ་ཁོ་ན་ཁམ་གྱི་ཟས་ཡིན་ནོ་ཞེས་བྱ་བར་་་་་་
གནས་སོ། །དེ་བས་ན་ཁམས་གང་བཟའ་བའི་ཚེ་ཡིད་དུ་འོང་བས་
དབང་པོ་རྣམས་ཚིམ་པར་བྱེད་པ་དེ་ནི་རེག་པའི་ཟས་ཀྱི་སྒོ་ནས་ཡིན་
གྱི་ཁམ་གྱི་ཟས་ནི་མ་ཡིན་ལ། དེ་ཉིད་ཐོས་པའི་འོག་ཏུ་འཇུ་བ་ན་
དབང་པོ་རྟེན་དང་བཅས་པ་ལ་ཕན་པ་ཉེ་བར་སྦྱོར་ན་ཞུ་བའི་ཚེ་་་་་
ཁམ་གྱི་ཟས་ཡིན་པར་བརྗོད་པར་བྱའོ། །ཅི་སྟེ་འཇུ་བའི་ཚེ་དབང་པོ་
ལ་ཕན་པ་མེད་ན་ནི་དེའི་ཚེ་ཟས་མ་ཡིན་ནོ། །ཡང་ཁམ་གང་ཞིག་ཟ
བའི་ཚེ་ཡིད་དུ་མི་འོང་བས་ཟ་བ་པོའི་དབང་པོ་ཚིམ་པར་མི་བྱེད་པ་་་
དེ་ནི་དེའི་ཚེ་ཟས་གང་ཡང་མ་ཡིན་ལ་འཇུ་བའི་ཚེ་དབང་པོ་རྟེན་
དང་བཅས་པ་འཕེལ་བར་འགྱུར་ན་འཇུ་བའི་ཚེ་ཁམ་གྱི་ཟས་ཡིན་ལ་་
འཇུ་བའི་ཚེ་ཡང་དབང་པོ་ལ་ཕན་འདོགས་པར་མི་བྱེད་པ་དེ་ནི་དེའི
ཚེ་ཡང་ཟས་མ་ཡིན་ནོ། །དེའི་ཕྱིར་ཁམ་གང་ཞིག་ལོངས་སྤྱོད་པའི་ཚེ་
•608.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རེག་པའི་ཟས་ཀྱི་དམིགས་པའི་བྱ་བ་བྱེད་ལ་འཇུ་བའི་ཚེ་ཁམ་གྱི་ཟས་
སུ་འགྱུར་བ་ཡང་ཡོད། དེ་ལས་ཟློག་པ་ཡང་ཡོད། གཉིས་ཀ་ཡིན་པ་
ཡང་ཡོད་གཉིས་ཀ་མ་ཡིན་པ་ཡང་ཡོད་དོ། །ཁམ་གང་ཡིན་པ་ཟས་ཀྱི་
དེ་ཡིན་ནམ་ཟས་གང་ཡིན་པ་ཁམ་ཡང་དེ་ཡིན་ནམ་ཞེ་ན། མུ་བཞིར་
བརྗོད་པར་བྱ་སྟེ། དེ་ལ་ཁམ་ཡིན་ལ་ཟས་མ་ཡིན་པ་ནི་དྲི་རོ་རེག་བྱའི་
སྐྱེ་མཆེད་གང་འཇུ་བའི་ཚེ་དབང་པོ་དང་བརྟེན་འབྱུང་བ་ཆེན་པོ་་་་་་
རྣམས་ལ་ཕན་འདོགས་པ་མ་ཡིན་པའོ། །ཟས་ཡིན་ལ་ཁམ་མ་ཡིན་པ་
ཡང་ཡོད་དེ་རེག་པ་དང་ཡིད་ལ་སེམས་པ་དང་རྣམ་པར་ཤེས་པ་གང་
དབང་པོ་རྟེན་དང་བཅས་པ་འཕེལ་བར་བྱེད་པ་རྣམས་སོ། །གཉིས་ཀ་
ཡིན་པ་ཡང་ཡོད་དེ་ཁམ་གང་ཞིག་འཇུ་བའི་ཚེ་དབང་པོ་རྟེན་དང་
བཅས་པའི་འཕེལ་བར་བྱེད་པ་གང་ཡིན་པའོ། །གཉིས་ཀ་མ་ཡིན་པ་
ཡང་( ༢༤༥བ)ཡོད་དེ་རེག་པ་དང་སེམས་པ་དང་རྣམ་པར་ཤེས་པ་
གང་དབང་པོ་རྟེན་དང་བཅས་པ་འཕེལ་བར་མི་བྱེད་པ་གང་ཡིན་
པའོ༑ །དེ་ལ་ཁམ་གྱི་ཟས་ནི་རགས་པ་ཡང་ཡོད་ཕྲ་བ་ཡང་ཡོད་དེ་འདི་
ལྟར༑ འདོད་པའི་ལྷ་རྣམས་དང་མེར་མེར་པོ་ལ་སོགས་པའི་གནས་
སྐབས་གང་ཡིན་པའི་ཁམ་གྱི་ཟས་གང་ཡིན་པ་དེ་ནི་ཕྲ་བ་ཡིན་ཏེ
ཟས་དེ་དག་ནི་ལུས་ལ་ཐིམ་པའི་སྒོ་ནས་དབང་པོ་རྟེན་དང་བཅས་པ་
ལ་ཕན་འདོགས་པར་བྱེད་ཀྱི་ཕྱི་ས་དང་རྒྱུ་མཐུན་ལ་སོགས་པའི་མི་་་་་
འབྱུང་བི་ཕྱིར་རོ། །དེ་ལས་གཞན་པའི་ཟས་ནི་རགས་པ་ཡིན་ཏེ་འཇུ་
བའི་ཚེ་ན་དྭངས་མ་རྣམས་ཀྱིས་དབང་པོ་རྟེན་དང་བཅས་པ་འཕེལ་་་
བར་བྱེད་པའི་ཕྱིར་དང་བརྩིག་མ་རྣམས་ཕྱི་ས་དང་རྒྱུ་མཐུན་དུ …
•609.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགྱུར་བའི་ཕྱིར་རོ། །གཞན་ཡང་སྲིད་པ་བར་མ་དོ་ལ་སོགས་པ་
རྣམས་ཀྱི་ཁམ་གྱི་ཟས་གང་ཡིན་པ་དེ་དག་ཀྱང་ཕྲ་བ་ཡིན་ནོ། །རེག་
པའི་ཟས་ནི་ཡིད་དུ་འོང་བའི་ཡུལ་ཡོངས་སུ་གཅོད་པར་བྱེད་པའི་་་་་་
རེག་པས་དབང་པོ་དང་བཅས་པའི་ལུས་ལ་ཕན་འདོགས་པའི་ཕྱིར་་་་
ཡུལ་གྱིས་ཀྱང་ཡུལ་ལས་གྱུར་བ་ཞེས་བྱའོ། །རེག་པ་གང་ཡིན་པ་ཟས་
ཀྱང་དེ་ཡིན་ནམ་ཟས་གང་ཡིན་པ་རེག་པ་ཡང་དེ་ཡིན་ནམ་ཞེ་ན། ངེ་
ཡང་མུ་བཞིར་འགྱུར་སྟེ། དེ་ལ་རེག་པ་ཡིན་ལ་ཟས་མ་ཡིན་པ་ནི་སྡུག་
བསྔལ་དང་ཡིད་མི་བདེ་མྱོང་བར་འགྱུར་བའི་རེག་པ་གང་ཡིན་པ་སྟེ་་
དེས་ནི་དབང་པོ་རྟེན་དང་བཅས་པ་ལ་ཕན་མི་འདོགས་པའི་ཕྱིར་རོ།།
ཟས་ཡིན་ལ་རེག་པ་མ་ཡིན་པ་ཡང་ཡོད་དེ་ཁམ་གྱི་ཟས་ལ་སོགས་པ
གཞན་རྣམས་སོ། །གཉིས་ཀ་ཡིན་པ་ཡང་ཡོད་དེ་བདེ་བ་དང་ཡིད་
བདེ་བ་མྱོང་བར་འགྱུར་བ་དང་། གཞན་ཡང་ཡུལ་ཡིད་དུ་འོང་བ་
ཡོངས་སུ་གཅོད་པར་བྱེད་པའི་རེག་པ་གང་ཡིན་པའོ། །གཉིས་ཀ་མ་
ཡིན་པ་ཡང་ཡོད་དེ། ཁམས་དང་སེམས་ལ་སོགས་པ་དབང་པོ་རྟེན་
དང་བཅས་པ་ལ་ཕན་མི་འདོགས་པ་ཡང་ཡིན་པའོ། །སེམས་པ་དང་
རྣམ་པར་ཤེས་པའི་ཟས་ལ་ཡང་མུ་བཞི་ཅི་རིགས་པར་སྦྱར་བར་བྱའོ།།
ཡིད་ལ་སེམས་པའི་ཟས་ནི་ཡིད་དུ་འོང་བའི་( ༢༤༦ན) ཡུལ་ལ་རྣམ་
པར་ཤེས་པ་གཡོ་བར་བྱེད་པའི་སེམས་པ་གང་ཡིན་པ་སྟེ་དེ་ནི་འདོད་
བྱའི་དངོས་པོ་དང་འབྲེལ་པའི་རེ་བའི་དབང་གིས་དབང་པོ་རྟེན
དང་བཅས་ལ་ཕན་འདོགས་པའི་ཕྱིར་རེ་བས་ཀྱང་རེ་བ་ལས་གྱུར
པའི་ཟས་ཞེས་བྱའོ། །རྣམ་པར་ཤེས་པའི་ཟས་ནི་ཀུན་གཞིའི་རྣམ་པར་
•610·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལསལེའུ་དང་པོ།
ཤེས་པ་སྟེ་དེའི་དབང་གིས་ལུས་གྲུབ་ཟིན་གནས་པར་བྱེད་པའི་ཕྱིར་་་
ཏེ༑དེ་དང་བྲལ་ན་ལུས་རུལ་བ་ལ་སོགས་པར་འགྱུར་བའི་ཕྱིར་རོ། །དེ་
དང་དེའི་ཕྱིར་དེ་ནི་ལེན་པས་ཀྱང་ལེན་པ་ལས་གྱུར་པའི་ཟས་ཞེས་
བྱའོ༑ །ཕུང་པོ་གསུམ་ནི་གཟུགས་དང་འདུ་བྱེད་དང་རྣམ་པར་ཤེས་
པའོ༑ །ཁམས་བཅུ་གཅིག་ནི་རྣམ་པར་ཤེས་པའི་ཁམས་བདུན་དང་དྲི་
རོ་རེག་བྱ་དང་ཆོས་ཀྱི་ཁམས་རྣམས་སོ། །སྐྱེ་མཆེད་ལྔ་ནི་དྲི་རོ་རེག་བྱ་
དང་ཆོས་དང་ཡིད་ཀྱི་སྐྱེ་མཆེད་རྣམས་སོ། །དེ་རྣམས་ཀྱི་ཕྱོགས་གཅིག་
ན་ཟས་བཞིས་བསྡུས་པ་རྣམས་སོ། །གང་གིས་གནས་པར་བྱེད་པའི་
ཟས་ཆོས་ཙམ་དུ་ཤེས་པ་ནི་དེས་གནས་པར་བྱ་བ་ཡང་ཆོས་ཙམ་དུ་་་་
ཤེས་པས་བདག་ཟས་ཀྱི་གནས་པར་མངོན་པར་ཞེན་པ་སྤོང་ངོ་། །
ཡང་ཟས་རྣམ་པ་བཞི་པོ་དེ་དག་ནི་མདོར་བསྡུ་ན་རྣམ་པ་བཞིས་རྣམ་
པར་བཞག་སྟེ། འདི་ལྟ་སྟེ། མ་དག་པའི་ལུས་གནས་པར་བྱེད་པའི་
ཟས་ནི་འདོད་པ་ནི་སྤྱོད་པའི་སོ་སོ་སྐྱེ་བོ་རྣམས་ཀྱི་སྟེ་འཆིང་བ་
མཐའ་དག་དང་ལྡན་པའི་ཕྱིར་རོ། །དག་མ་དག་གཉིས་ཀའི་ལུས་
གནས་པར་བྱེད་པའི་ཟས་ནི་སློབ་པ་དང་གཟུགས་དང་གཟུགས་མེད་
པ་ན་སྤྱོད་པ་རྣམས་ཀྱི་སྟེ་འཆིང་བའི་ལྷག་མ་ལུས་པའི་ཕྱིར་རོ། །དག་
པའི་ལུས་གནས་པར་བྱེད་པ་ནི་དགྲ་བཅོམ་པ་རྣམས་ཀྱི་སྟེ་འཆིང་བ་་
ཐམས་ཅད་ལས་རྣམ་པར་གྲོལ་བའི་ཕྱིར་རོ། །ཟས་ཀྱིས་གནས་པར་
ཀུན་ཏུ་སྟོན་པས་ཀྱང་ཟས་སུ་བལྟ་སྟེ། དེ་ཡང་སངས་རྒྱས་དང་བྱང་
ཆུབ་སེམས་དཔའ་མཐུ་ཆེན་པོ་དང་ལྡན་པ་རྣམས་ཀྱི་སྟེ་གཞན་སྣང་་་
དུ་ཟས་ཀྱིས་གནས་པར་ཀུན་ཏུ་སྟོན་པའི་ཕྱིར་རོ། །འདུས་བྱས་ཐམས་
•611·•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅད་དང་འདུས་མ་བྱས་ཀྱི་ཕྱོགས་( ༢༤༦བ) གཅིག་མྱ་ངན་ལས་་་་་་
འདས་པ་མ་གཏོགས་པ་ནི་གོང་མ་དང་བཅས་པ་ཡིན་ཏེ་དེ་དག་ལས་
མཆོག་ཏུ་གྱུར་པའི་ཆོས་གཞན་ཡོད་པའི་ཕྱིར་རོ། །ཆོས་ཀྱི་ཁམས་དང་
སྐྱེ་མཆེད་ཀྱི་ཕྱོགས་ནི་མྱ་ངན་ལས་འདས་པ་བོར་བའོ། །གོང་མ་དང་
བཅས་པ་གང་ཡིན་པ་དེ་ནི་དེ་ལས་གོང་དུ་ངེས་པར་འབྱུང་བར་བྱ་་་་
བ་ཡིན་པའི་ཕྱིར་རྫས་ངན་པ་ཡིན་ལ་དེ་ཡང་ཆོས་ཙམ་དུ་ཤེས་པ་ན་་
བདག་དེར་མངོན་པར་ཞེན་པ་སྤོང་ངོ་། །འདུས་མ་བྱས་ཀྱི་ཕྱོགས་
གཅིག་མྱ་ངན་ལས་འདས་པ་ནི་གོང་ན་མེད་པ་ཡིན་ཏེ་དེ་ནི་དེ་་་
བཞིན་ཉིད་རྣམ་པར་དག་པའི་རང་བཞིན་ཡིན་པས་དེ་ལས་མཆོག་་་་
ཏུ་གྱུར་པའི་ཆོས་གཞན་མེད་པའི་ཕྱིར་རོ། །གང་ཞིག་གོང་ན་མེད་པ་
དེ་ནི་འབད་དེ་ངེས་པར་འབྱུང་བར་བྱ་བ་ཡིན་པས་རྫས་ཀྱི་མཆོག་་་་་
ཅེས་བྱ་བ་ལ་དེ་ཆོས་ཙམ་དུ་ཤེས་པ་ན་བདག་དེར་མངོན་པར་ཞེན་་་
པ་སྤོང་ངོ་།།
གསུམ་པ་དབྱེ་བ་ཚད་མེད་དུ་བསྟན་པ་ནི། སྔར་བཤད་པའི་ཚུལ་
དེ་ལྟར་ན་མཚན་ཉིད་དང་དངོས་པོའི་རྐང་གྲངས་དང་དགོསཔ
གསུམ་གསུམ་གྱི་སྒོ་ནས་བཤད་ཚུལ་འདིས་ཕུང་པོ་ཁམས་དང་སྐྱེ་་
མཆེད་ཀྱི་རྣམ་པའི་རབ་ཏུ་དབྱེ་བའི་ཚུལ་ཚད་མེད་དེ་སྤོབས་པ་སོ་སོ་
ཡང་དག་པའི་བྱེ་བྲག་གིས་ཡུལ་མཐའ་ཡས་པའི་ཕྱིར་རོ། །
གཉིས་པ་ཀུན་བཏགས་སོགས་གསུམ་དུ་དབྱེ་བ་ནི། ཡང་རྫས་ཡོད་
ལ་སོགས་པའི་དབྱེ་བ་རྣམས་མདོར་བསྡུ་ན་རྣམ་པ་གསུམ་དུ་འགྱུར་་
ཏེ་འདི་ལྟར། ཀུན་བཏགས་པ་ལ་སོགས་པའོ །གང་ཟག་ལ་བདག་
•612.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མེད་པའི་ཚུལ་གྱིས་ངོ་བོ་ཉིད་གསུམ་སྟོན་པ་དེ་ལས་ཀུན་བཏགས་པ་་
ནི་བདག་གཞི་ཕུང་པོ་དང་ཁམས་དང་སྐྱེ་མཆེད་རྣམས་ལ་བདག་ལ་་་
སོགས་པ་ཟ་བ་པོའི་རང་བཞིན་དུ་གང་ཀུན་ཏུ་རྟོག་པས་བཏགས་པ་་
གང་ཡིན་པའོ། །དེ་ལ་ང་རྒྱལ་བསྐྱེད་པས་ན་བདག་ཅེའམ་ཞུམ་པའི་
བདག་ཉིད་ཅན་ཡིན་པས་ན་སེམས་ཅན་དང་། རིས་མཐུན་གནས་
པས་སྲོག་དང་། ལས་དང་ཉོན་མོངས་པའི་དབང་གིས་སྐྱེ་བས་ན་སྐྱེ་
བ་དང་། ཁམ་ཟས་ཀྱི་རྒྱས་( ༢༤༧ན) པར་བྱེད་པས་ན་གསོ་བ་པོ་
དང་༑ ཡང་དང་ཡང་དུ་འགྲོ་བ་རྣམས་སུ་བརྟེན་པས་ན་གང་ཟག་
དང་༑ གཙོ་བོར་ཡིད་ཀྱི་ལས་བསྐྱེད་པས་ན་ཤེད་ལས་སྐྱེས་དང་། ང་
རྒྱལ་སྲུང་བར་བྱེད་པས་ན་ཤེད་བུའམ་ཤེད་པ་དག་ཅེས་པ་ལ་སོགས་་
པ་ནི་གང་ཟག་གི་བདག་གི་མིང་གི་རྣམ་གྲངས་ཡིན་ནོ། །རྣམ་པར་
བཏགས་པའམ་གཞན་གྱི་དབང་གི་ངོ་བོ་ཉིད་ནི་ཕུང་པོ་དང་ཁམས་
དང་སྐྱེ་མཆེད་སྔར་ཇི་སྐད་བཤད་པའི་མཚན་ཉིད་ཅན་དེ་དག་ཡིན་་་
ནོ༑ །ཆོས་ཉིད་དམ་ཡོངས་སུ་གྲུབ་པའི་ངོ་བོ་ནི་གདགས་གཞི་ཕུང་པོ་
དང་ཁམས་དང་སྐྱེ་མཆེད་རྣམས་ལ་བདག་ལ་སོགས་པ་ཀུན་བཏགས་
པའི་དངོས་པོ་དེ་དག་གདོད་མ་ནས་མེད་ཅིང་མི་རྟག་པ་དང་སྟོང་པ་
ལ་སོགས་པ་བདག་མེད་པའི་རང་བཞིན་གྱི་ཆོས་ཙམ་དུ་ཡོད་པའོ། །
ཆོས་ཀྱི་བདག་མེད་པའི་ཚུལ་གྱི་ངོ་བོ་ཉིད་གསུམ་ནི་འོག་ཏུ་འཆད་་་་་་
པར་འགྱུར་རོ། །
གསུམ་པ་མཚན་ཉིད་སོགས་བཞིར་དབྱེ་བ་ལ་དངོས་དང་དེ་ཤེས་་
པའི་ཕན་ཡོན་གཉིས་ལས་དང་པོ་ལ། མཚན་ཉིད་ཀྱི་རབ་ཏུ་དབྱེ་བ་
•613·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་ཕུང་པོ་ལྔ་དང་ཁམས་བཅོ་བརྒྱད་སྐྱེ་མཆེད་བཅུ་གཉིས་རྣམས་ཀྱི་་་
སོ་སོ་རང་གི་མཚན་ཉིད་སྔར་ཇི་སྐད་བཤད་པ་རྣམས་ཏེ་གཟུགས་སུ་་
རུང་བའི་མཚན་ཉིད་ཅན་དང་། ཉམས་སུ་མྱོང་བའི་མཚན་ཉིད་ཅན
དང་༑ ཞེས་པ་ལ་སོགས་པའོ། །རྣམ་པའི་རབ་ཏུ་དབྱེ་བ་ནི་རྫས་ཡོད་
དང་བཏགས་ཡོད་ལ་སོགས་པ་ལྔར་རབ་ཏུ་དབྱེ་བ་རྒྱས་པར་ཇི་སྐད་་
བསྟན་པ་རྣམས་སོ། །ལུས་ཀྱི་རབ་ཏུ་དབྱེ་བ་ནི་སེམས་ཅན་རྣམས་ཀྱི་
ལུས་ཐ་དད་ཇི་སྙེད་ཡོད་པ་དེ་སྙེད་ཀྱིས་བསྡུས་པའི་ཕུང་པོ་དང་་་་་
ཁམས་དང་སྐྱེ་མཆེད་ཀྱང་དེ་སྙེད་ཡོད་དོ། །རྒྱུན་གྱི་རབ་ཏུ་དབྱེ་བ་ནི་
ཕུང་པོ་ལ་སོགས་པ་དེ་རྣམས་ཇི་སྲིད་རྒྱུན་མ་ཆད་ཀྱི་བར་དུ་སྐད
ཅིག་རེ་རེ་ཞིང་འབྱུང་བ་གང་ཡིན་པའོ། །དེ་རྣམས་ཤེས་པའི་ཕན་
ཡོན་ནི་འདི་ཐམས་ཅད་ནི་ཡོངས་སུ་ཤེས་པའི་དོན་ཅན་ཡིན་ལ་་
ཡོངས་སུ་ཤེས་པ་ཡང་སྤོང་བའི་འབྲས་བུ་ཅན་ཡིན་ནོ། །མཚན་ཉིད་
ལ་( ༢༤༧བ)སོགས་པའི་རབ་ཏུ་དབྱེ་བ་ལ་མཁས་པས་ཅི་ཞིག་་་་་་་་་
ཡོངས་སུ་ཤེས་ཤིང་སྤོང་ཞེ་ན། ཕུང་པོ་ལ་སོགས་པའི་མཚན་ཉིད་ལ་
མཁས་པས་ནི་དེ་དག་ལ་གཅིག་པུ་དང་བྱེད་པ་པོ་དང་ཟ་བ་པོའི
བདག་ཏུ་མངོན་པར་ཞེན་པའི་འཁྲུལ་གཞི་ཡོངས་སུ་ཤེས་ནས་སྤོང་་
བར་འགྱུར་རོ། །རྣམ་པའི་རབ་ཏུ་དབྱེ་བ་ལ་མཁས་པས་ནི་དེ་རྣམས་
རིལ་པོའི་བདག་གཅིག་ཏུ་འདུ་ཤེས་ཤིང་འཛིན་པ་སྤོང་ངོ་། །ལུས་ཀྱི་
དབྱེ་བ་ལ་རབ་ཏུ་མཁས་པས་ནི་སེམས་ཅན་རྣམས་ཀྱི་རྒྱུད་སོ་སོ་ཐ་་་་
དད་པར་རྟོགས་པས་ལས་མ་བྱས་པར་དེའི་འབྲས་བུ་དང་ཕྲད་པ
དང་ལས་བྱས་ཀྱང་དེའི་རྣམ་སྨིན་ཆུད་ཟ་བའི་འདུ་ཤེས་ཡོངས་སུ་་་་་་
•614·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཤེས་ཤིང་སྤོང་བར་འགྱུར་རོ། །རྒྱུན་གྱི་རབ་ཏུ་དབྱེ་བ་ལ་མཁས་པས་
ནི་ཕུང་པོ་ལ་སོགས་པ་རྣམས་སྐད་ཅིག་རེ་རེ་ཞིང་སྐྱེ་འགག་བྱེད་པར་
རྟོགས་པས་དེ་རྣམས་བརྟན་པ་ཐེར་ཟུག་ཏུ་འཛིན་པའི་འདུ་ཤེས་་་་་་་
ཡོངས་སུ་ཤེས་ཤིང་སྤོང་ངོ༌། །བཞི་པ་ཕྱི་བལྟས་སོགས་དྲུག་ཏུ་དབྱེ་བ་
ནི༑ཡང་ཕུང་པོ་དང་ཞེས་པ་ལ་སོགས་པ་སྟེ། དེ་ལ་ཕལ་ཆེར་འདོད་པ་
ན་སྤྱོད་པའི་ཕུང་པོ་ཁམས་དང་སྐྱེ་མཆེད་རྣམས་ནི་འདོད་པའི་ཡོན་་་
ཏན་ལ་སྲེད་པ་འཕེལ་བ་དང་རྗེས་སུ་མཐུན་པས་ཕྱི་རོལ་ཏུ་བལྟས་པ་
ཡིན་ནོ། །ཕལ་ཆེར་ཞེས་པ་ནི་ཆོས་དབྱིངས་རྟོགས་པའི་རྒྱུ་མཐུན་པའི་
ཆོས་ཀྱི་རྒྱུ་ལས་བྱུང་བའི་ཐོས་པ་དང་སེམས་པ་ལ་སོགས་པ་ནི་ཕྱི་་་་་་
རོལ་ཏུ་བལྟས་པར་མ་གཏོགས་པས་དེ་འདོན་པའི་ཕྱིར་རོ། །མཉམ་
པར་བཞག་པའི་ས་པ་ཐམས་ཅད་ནི་སྙོམས་འཇུག་ལ་སྲེད་པ་འཕེལ་་
བ་དང་རྗེས་སུ་མཐུན་པས་ནང་དུ་བལྟས་པ་ཡིན་ནོ། །སོ་སོ་སྐྱེ་བོ་
རྣམས་ཀྱི་ནི་ཐོག་མ་དང་ཐ་མ་ངེས་པར་མ་ཟིན་པའི་ཕྱིར་རྒྱུན་རིང་་་
བ་ཡིན་ནོ། །སློབ་པ་རྣམས་དང་མི་སློབ་པ་རྣམས་ཀྱིས་ཀྱང་ཐ་མའི་
ཕུང་པོ་ལ་སོགས་པ་མ་གཏོགས་པ་ནི་དུས་འདི་ཙམ་དང་སྐྱེ་བ་འདི་་་་
ཙམ་ཞིག་ཏུ་རྒྱུན་འཇུག་གི །དེ་དེ་ཕན་ཆད་དུ་མ་ཡིན་ཞེས་པའི་ངེས་
པ་མེད་པས་ན་དུས་ཡོངས་སུ་མ་ཆད་པ་ཞེས་བྱའོ། །མི་སློབ་པ་རྣམས་
ཀྱི་ཐ་( ༢༤༨ ན)མའི་ཕུང་པོ་ལ་སོགས་པ་ནི་སྐད་ཅིག་ཕྱི་ལོགས་སུ་་་
རྒྱུན་ཆད་པའི་ཕྱིར་དུ་དུས་ཡོངས་སུ་ཆད་པ་ཞེས་བྱའོ། །སངས་རྒྱས་
དང་བྱང་ཆུབ་སེམས་དཔའ་དབང་དམ་པའི་ཕ་རོལ་ཏུ་སོན་པ
རྣམས་ནི་གདུལ་བྱ་ལ་ཕུང་པོ་ལ་སོགས་པར་ཀུན་ཏུ་སྟོན་པ་ཙམ་ཡིན་
•615.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་རང་རྒྱུད་ཀྱིས་བསྡུས་པ་མེད་པས་ཀུན་ཏུ་སྟོན་པ་ཞེས་བྱའོ། །
བསྡུས་པ་བསྟན་པ།
དེ་ལྟར་ཆོས་རབ་ཏུ་རྣམ་འབྱེད་ཀྱི་ཤེས་རབ་འཕེལ་བའི་དོན་དུ་་་
རབ་ཏུ་དབྱེ་བ་བསྟན་ནས་སེམས་དམིགས་པ་ལ་མངོན་པར་བསྡུས་་་
ཏེ་ཞི་གནས་གྲུབ་པའི་དོ ན་དུ་བསྡུས་པ་བསྟན་པར་བཞེད་ནས་
བསྡུས་པ་གང་ཞེ་ན་ཞེས་སོགས་གསུངས་སོ། །དེ་ཡང་དབྱེ་བ་དང་སོ
སོའི་ངོ་བོ་དང་དེ་ལ་མཁས་པའི་ཕན་ཡོན་གསུམ་གྱིས་རིག་པར་བྱའོ།
དབྱེ་བ་ནི། རྣམ་པ་བཅུ་གཅིག་ཏུ་བལྟ་སྟེ། ཞེས་པ་ལ་སོགས་པའོ། །སོ
སོའི་ངོ་བོ་ནི། མཚན་ཉིད་ཀྱིས་བསྡུས་པའི་ཚུལ་ནི་ཕུང་པོ་ལ་སོགས
པའི་སོ་སོ་རང་གི་མཚན་ཉིད་གཟུགས་སུ་རུང་བ་ནས་ཡིད་ཀྱི་ཤེས་པ་
དམིགས་པའི་སྒོ་ནས་སྐྱེ་བའི་སྒོར་གྱུར་པའི་བར་གང་ཡིན་པ་དེ་དག་
ཉིད་ཀྱིས་རང་རང་གི་མཚན་གཞི་དེ་དང་དེ་དག་བསྡུས་པའོ། །ཁམས་
ཀྱིས་བསྡུས་པ་ནི་ཕུང་པོ་ལ་སོགས་པ་ཐམས་ཅད་ནི་ས་བོན་ཐམས་
ཅད་པའི་ཀུན་གཞིའི་རྣམ་པར་ཤེས་པས་བསྡུས་ཏེ་དེ་ལ་དེ་རྣམས་ཀྱི་་
ས་བོན་ཡོད་པའི་ཕྱིར་རོ། །རིགས་ཀྱིས་བསྡུས་པ་ནི་ཕུང་པོ་ལྔ་དང་
ཁམས་བཅོ་བརྒྱད་དང་སྐྱེ་མཆེད་བཅུ་གཉིས་རྣམས་ནང་ཕན་ཚུན་
རང་གི་མཚན་ཉིད་ཐ་དད་པ་ཡིན་ཡང་ཕུང་པོའི་དོན་སྤུངས་པ་ལ་་་་་
སོགས་པ་དབང་བཙན་པར་བྱས་ན་ཕུང་པོ་ལྔ་ཀ་ཡང་དེར་རིགས་་་་་
གཅིག་པའི་ཕྱིར་དང་ཁམས་དང་སྐྱེ་མཆེད་ཀྱི་དོན་ཉེར་སྤྱོད་འཛིན་་་་
པ་དང་སྐྱེ་བའི་སྒོ་འབྱེད་པ་དབང་བཙན་པར་བྱས་ན་དེ་དག་ཀྱང་་་་་་
•616.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཕན་ཚུན་རིགས་གཅིག་པའི་ཕྱིར་ཐམས་ཅད་ཀྱང་ནང་ཕན་ཚུན
བསྡུས་པར་བལྟའོ། །གནས་སྐབས་ཀྱིས་བསྡུས་པ་ནི་བདེ་བའི་གནས་
སྐབས་( ༢༤༨བ) ཀྱི་ཕུང་པོ་ལ་སོགས་པ་ནི་བདེ་བའི་གནས་སྐབས་་
དེ་དག་ཉིད་ཀྱིས་བསྡུས་པ་ཡིན་ལ་དེ་བཞིན་དུ་སྡུག་བསྔལ་དང
བཏང་སྙོམས་ཀྱི་གནས་སྐབས་ཀྱི་ཕུང་པོ་ལ་སོགས་པ་ཡང་གནས་
སྐབས་དེ་དག་ཉིད་ཀྱིས་བསྡུས་པར་བལྟའོ། །གྲོགས་ཀྱིས་བསྡུས་པ་ནི་
སྡུད་བྱ། གཟུགས་ཀྱི་ཕུང་པོ་འཁོར་དང་བཅས་པ་ནི་སྡུད་བྱེད། དེ་
ལས་གཞན་པའི་ཕུང་པོ་གྲོགས་སུ་གྱུར་པ་ལྔ་ཀས་བསྡུས་ཏེ་དེ་བཞིན་་
དུ་དེ་ལས་གཞན་པའི་ཕུང་པོ་ཚོར་བ་ལ་སོགས་པ་རྣམས་ཀྱང་རང་གི་
གྲོགས་ཕུང་པོ་ལྔ་པོ་ཐམས་ཅད་ཀྱིས་བསྡུས་ཞེས་བྱ་བ་ནས། ཆོས་ཀྱི་
སྐྱེ་མཆེད་ཀྱང་རང་གི་གྲོགས་སུ་གྱུར་པའི་སྐྱེ་མཆེད་གཞན་རྣམས
ཀྱིས་བསྡུས་སོ་ཞེས་པའི་བར་དུ་སྦྱར་རོ། །ཕྱོགས་ཀྱིས་བསྡུས་པ་དང་
དུས་ཀྱིས་བསྡུས་པ་ནི་གོ་སླ་བར་ཟད་དོ། །ཕྱོགས་གཅིག་གིས་བསྡུས་
པ་ནི་ཕུང་པོ་ལ་སོགས་པས་བསྡུས་པའི་ཆོས་ཚུལ་ཁྲིམས་ལ་སོགས་་་་་་
པའི་ཕུང་པོ་དང་འདོད་པ་ལ་སོགས་པའི་ཁམས་དང་ནམ་མཁའ་་་་་
མཐའ་ཡས་སྐྱེ་མཆེད་ལ་སོགས་པའི་ཕུང་པོ་ལ་སོགས་པའི་མིང་ཅན
ཇི་སྙེད་པ་དེ་དག་གཟུགས་ཀྱི་ཕུང་པོ་ལ་སོགས་པ་གང་ཡང་རུང་བ
རེ་རེས་བསྡུས་པ་ནི་ཕྱོགས་གཅིག་གིས་བསྡུས་པ་ཞེས་བྱའོ། །དེ་ལ་
ཚུལ་ཁྲིམས་ཀྱི་ཕུང་པོ་ནི་གཟུགས་ཀྱི་ཕུང་པོའི་ཕྱོགས་གཅིག་ལུས་་་
ངག་གི་ལས་ཀྱིས་བསྡུས་སོ། །ཏིང་ངེ་འཛིན་ཤེས་རབ་ཀྱི་ཕུང་པོ་ནི་
འདུ་བྱེད་ཀྱི་ཕུང་པོའི་ཕྱོགས་གཅིག་གིས་བསྡུས་སོ། །འདོད་པ་དང་
•617.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གནོད་སེམས་དང་རྣམ་པར་འཚེ་བའི་ཁམས་ནི་ཆོས་ཀྱི་ཕྱོགས་གཅིག་
གིས་བསྡུས་སོ། །ནམ་མཁའ་མཐའ་ཡས་སྐྱེ་མཆེད་ལ་སོགས་པ་ནི་ཡིད་
དང་ཆོས་ཀྱི་སྐྱེ་མཆེད་ཀྱི་ཕྱོགས་གཅིག་གིས་བསྡུས་སོ། །མཐའ་དག་
གིས་བསྡུས་པ་ནི་ཕུང་པོ་ལ་སོགས་པའི་བསྡུས་པའི་ཆོས་སྡུག་བསྔལ་་་
གྱི་ཕུང་པོ་དང་འདོད་པའི་ཁམས་དང་འདུ་ཤེས་མེད་པའི་སྐྱེ་མཆེད
ལ་སོགས་ཕུང་པོ་དང་ཁམས་དང་སྐྱེ་མཆེད་(༢༤༩ན)ཀྱི་མིང་ཅན་་
ཇི་སྙེད་པ་དེ་དག་འདིར་བཤད་པས་ཕུང་པོ་ལ་སོགས་པ་མ་ལུས་པས་
བསྡུས་པ་རྣམས་ནི་མཐའ་དག་གིས་བསྡུས་པ་རྣམས་ཞེས་བྱའོ། །དེ་ལ་
སྡུག་བསྔལ་གྱི་ཕུང་པོ་ནི་ཉེ་བར་ལེན་པའི་ཕུང་པོ་ལྔ་ཀས་བསྡུས་སོ། །
འདོད་པའི་ཁམས་ནི་ཁམས་བཅོ་བརྒྱད་པོ་ཐམས་ཅད་ཀྱིས་བསྡུས་སོ།།
འདུ་ཤེས་མེད་པའི་སྐྱེ་མཆེད་ནི་དྲིའི་སྐྱེ་མཆེད་མ་གཏོགས་པ་གཟུཊ་་་
ན་གཏོགས་པའི་སྐྱེ་མཆེད་བཅུ་པོ་ཐམས་ཅད་ཀྱིས་བསྡུས་སོ། །གཅིག་
གིས་གཅིག་བསྡུས་པ་ལ་བཞི་ལས། རེ་ཞིག་ཕུང་པོ་ལྔ་ཁམས་དང་སྐྱེ་
མཆེད་ཀྱིས་བསྡུས་པའི་ཚུལ་ནི། གཟུགས་ཀྱི་ཕུང་པོ་ཁམས་དང་སྐྱེ་
མཆེད་དུ་དག་གིས་བསྡུས་ཞེས་པ་ལ་སོགས་པ་སྟེ་གོ་སླ་བར་ཟད་དོ། །
གཉིས་ཀ་ཁམས་བཅོ་བརྒྱད་ཕུང་པོ་དང་སྐྱེ་མཆེད་ཀྱིས་བསྡུས་པའི་་་་
ཚུལ་ནི་མིག་གི་ཁམས་ཕུང་པོ་དང་སྐྱེ་མཆེད་དག་གིས་བསྡུས་ཞེས་པ
ལ་སོགས་པའོ། །།གསུམ་པ་སྐྱེ་མཆེད་བཅུ་གཉིས་ཕུང་པོ་དང་ཁམས་
ཀྱིས་བསྡུས་པའི་ཚུལ་ནི་མིག་གི་སྐྱེ་མཆེད་ཕུང་པོ་དང་ཁམས་དུ་༔D
བསྡུས་ཞེས་པ་ལ་སོགས་པའོ། །བཞི་པ་རྣམ་གྲངས་གཞན་ཡང་དེར་
@སུ།
•618.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྡུ་བ་ནི་ཆོས་གསུམ་ཕན་ཚུན་བསྡུས་པ་དེ་བཞིན་དུ་ཕུང་པོ་ལ་
སོགས་པ་འདིར་བསྟན་པ་དེ་རྣམས་ལས་མིང་གཞན་པའི་ཆོས་ཀྱི་་་
ཕུང་པོའི་མིང་གིས་བསྟན་པ་དང་ཁམས་མངོན་པའི་མདོར་ཁམས་
དྲུག་ཅུ་བསྟན་པ་དང་ཟད་པར་དང་ཟིལ་གནོན་ལ་སོགས་པའི་སྐྱེ་་་
མཆེད་ཀྱི་མིང་གིས་བསྟན་པ་གང་ཡིན་པ་རྣམས་དང་། གང་ཡང་ཕུང་
པོ་ཁམས་དང་སྐྱེ་མཆེད་ཀྱི་མིང་གིས་དེ་བཞིན་དུ་མ་བསྟན་པ་འདི་ལྟ་
སྟེ༑ རྫས་ཡོད་བཏགས་ཡོད་ལ་སོགས་པ་ནས་གོང་བཅས་གོང་མེད་ཀྱི་
བར་དེ་དག་ཐམས་ཅད་ཀྱང་ཕུང་པོ་ལ་སོགས་པ་བསྡུས་པར་ཇི་ལྟར་་
མཐུན་མཐུན་དུ་སྦྱར་བར་བྱ་སྟེ་དེ་ནི་སྔར་རབ་དབྱེའི་ཐད་དུ་རྒྱས་་་་
པར་བཤད་ཟིན་ཏོ། །དོན་དམ་པས་བསྡུས་པ་ནི་ཆོས་ཅན་ཕུང་པོ་ལ་
སོགས་( ༢༤༩བ)པ་རྣམས་ནི་ཆོས་ཉིད་དེ་བཞིན་ཉིད་ཀྱིས་བསྡུས་་་
ཏེ་ཕུང་པོ་ལ་སོགས་པ་དེ་རྣམས་ནི་དོན་དམ་པར་བདག་མེད་པའི
རང་བཞིན་ཅན་དེ་བཞིན་ཉིད་ལས་མི་འདའ་བའི་ཕྱིར་རོ །ཡང་
འཇིག་རྟེན་གྱི་གྲགས་པ་དང་མཐུན་པར་བསྡུས་པ་རྣམ་པ་དྲུག་ཏུ་
བལྟ་སྟེ། དེ་ཡང་གང་ཞེ་ན། གཞིའི་གནས་ཀྱིས་བསྡུས་པ་ནི་དཔེར་ན་
མི་རྣམས་ནི་འཛམ་བུ་གླིང་གིས་བསྡུས་པའོ། །རི་དྭགས་རྣམས་ནི་
དགོན་པས་བསྡུས་སོ། །ཞེས་པ་ལྟར་མིག་ལ་སོགས་པས་མིག་གི་རྣམ་
པར་ཤེས་པ་ལ་སོགས་པ་བསྡུས་པར་རིག་པར་བྱའོ། །འཆིང་བས་
བསྡུས་པ་ནི་དཔེར་ན་ཐག་པ་ལ་སོགས་པས་ཤིང་ཁུར་ལ་སོགས་པ་་་་
བསྡུས་ཤིང་བཅིངས་པ་བཞིན་དུ་ལུས་ཀྱི་དབང་པོས་མིག་ལ་སོགས་་་་
པའི་དབང་པོ་གཞན་རྣམས་བཅིངས་པའོ། །དོན་མཐུན་པས་བསྡུས་
•619·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ནི་དཔེར་ན་དགོས་པ་ཐམས་ཅད་མཐུན་པའི་མི་ཡིད་བཅུགས་པ་་་
རྣམས་ཕན་ཚུན་རྟེན་པ་དེ་བཞིན་དུ་དམིགས་པ་གཅིག་ལ་འབྱུང
བའི་སེམས་དང་སེམས་ལས་བྱུང་བ་མཚུངས་པ་ལྡན་པ་རྣམས་ཀྱང་་་་
གཅིག་གིས་གཅིག་བསྡུས་སོ། །ཉེ་བར་འཛིན་པས་བསྡུས་པ་ནི་དཔེར་
ན་རྗེ་བོས་བྲན་ལ་སོགས་པ་བདག་གིར་ཡོངས་སུ་བཟུང་བ་བཞིན་དུ་
ཀུན་གཞི་རྣམ་ཤེས་ཀྱིས་ལུས་བཟུང་བའོ། །རྣམ་པར་མི་འཕྲོ་བས
བསྡུས་པ་ན་དཔེར་ན་བུམ་པ་ཆུ་བཟུང་བ་བཞིན་དུ་ཏིང་ངེ་འཛིན་
གྱིས་དེ་ལས་གཞན་པའི་སེམས་དང་སེམས་ལས་བྱུང་བ་རྣམས་དམིཊ
པ་ལ་བཟུང་བ་ཡིན་ནོ། །མངོན་པར་བསྡུད་པས་བསྡུས་པ་ནི་དཔེར
ན་རྒྱ་མཚོར་ཆུ་རྣམས་འདུས་པ་དེ་བཞིན་དུ་གཟུགས་ཀྱི་ཕུང་པོས་་
མིག་ལ་སོགས་པ་བསྡུས་པའོ། །འདིར་ནི་མངོན་པར་སྡུད་པའི་བསྡུས་
པའི་དབང་དུ་བྱས་ནས་བསྡུས་པ་རྣམས་བཅུ་གཅིག་ཏུ་རིག་པར་་་་་་
བྱའོ་ཞེས་འགྲེལ་པ་ལས་འཆད་དོ། །གསུམ་པ་བསྡུས་པ་ལ་མཁས་པའི་
ཕན་ཡོན་ནི། དམིགས་པ་ལ་སེམས་མངོན་པར་སྡུད་པའི་ཕན་ཡོན་
ཐོབ་སྟེ་བསྡུས་པ་ལ་མཁས་པ་ན་ཆོས་གཅིག་གིས་ཀྱང་གཞན་རྣམས་་་
བསྡུས་(༢༥༠ན)པ་ཁོང་དུ་ཆུད་པས་ཆོས་གཅིག་ལ་དམིགས་ན་་་་་་
ཡང་ཀུན་ལ་དམིགས་པར་འགྱུར་བའི་ཕྱིར་རོ། །ཇི་ལྟ་ཇི་ལྟར་དམིགས་
པ་མངོན་པར་སྡུད་པ་དེ་ལྟ་དེ་ལྟར་ཞི་གནས་དང་ལྷག་མཐོང་གི་དགེ་
བའི་རྩ་བ་གོང་ནས་གོང་དུ་མངོན་པར་འཕེལ་བར་འགྱུར་བ་ཡིན་ནོ།།
•620.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
མཚུངས་ལྡན་བསྟན་པ།
དེ་ལྟར་བསྡུས་པ་བསྟན་ནས་བདག་མེད་རྟོགས་པའི་ཆེད་དུ་
མཚུངས་པར་ལྡན་པ་བཤད་པར་བཞེད་ནས་མཚུངས་པར་ལྡན་པ
གང་ཞེ་ན་ཞེས་པ་ལ་སོགས་པ་གསུངས་སོ། །དེ་ཡང་དབྱེ་བ་དང་སོ་
སོའི་ངོ་བོ་དང་དེ་ཤེས་པའི་ཕན་ཡོན་གསུམ་གྱིས་རིག་པར་བྱའོ། །
དབྱེ་བ་ནི་རྣམ་པ་དྲུག་ཏུ་བལྟ་སྟེ། ཞེས་པའོ། །སོ་སོའི་ངོ་བོ་ལ་ཐ་དད་
པ་མེད་པས་མཚུངས་པར་ལྡན་པ་ནི་རྫས་སོགས་རྡུལ་ཕྲ་རབ་ཀྱི
ཕྱོགས་ལ་ཚོགས་པ་གཅིག་པའི་འབྱུང་བ་དང་འབྱུང་འགྱུར་ལ་སོགས་
པའི་ཕྱོགས་ཅན་ཐམས་ཅད་ཡུལ་གོ་ས་ཐ་དད་པ་མེད་པར་གཅིག་ན་་
གནས་པའོ། །དཔེར་ན་འཇིམ་པའི་རིལ་བུ་གཅིག་གི་འབྱུང་བ་གཞན་
རྣམས་དང་འབྱུང་འགྱུར་རྣམས་དེ་ལ་ཡོད་པའི་སའི་རྡུལ་གྱི་ཤར་ན་་
གནས་སོ་ཞེའམ་ནུབ་ན་གནས་སོ་ཞེས་པ་ལ་སོགས་པར་བརྗོད་པར་་་
མི་ནུས་ཏེ་ཀུན་ཀྱང་གོ་ས་གཅིག་ན་གནས་པའི་ཕྱིར་རོ། །ཞེས་པའི་
དོན་ཏོ། །འདྲེས་པར་གྱུར་བ་ས་མཚུངས་པར་ལྡན་པ་ནི་རྡུལ་ཕྲ་རབ་
ལསགོ་ས་ཕྱོགས་ཅན་རགས་པ་རྣམས་ཕན་ཚུན་འདྲེས་པར་གྱུར་པ་་་
སྟེ༑ དཔེར་ན་ཆུ་རྙོག་མ་ཅན་གྱི་ནང་དུ་ཆུ་དང་སའི་རྡུལ་རྣམས་ie
rའདྲེས་པ་ལྟ་བུའོ། །ཕྲད་པས་མཚུངས་པར་ལྡན་པ་ནི་ཕྱོགས་ཀྱི་ཆ་
དང་ལྡན་པའི་འདུས་པ་རགས་པ་རྣམས་ཕན་ཚུན་ཕྲད་པ་སྟེ་འདི་་་
ལྟར་རྩིག་པ་ལ་འཇིམ་གོང་དང་འཇིམ་གོང་གཞན་ཕྲད་པ་ལྟ་བུའོ། །
••621·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྷན་ཅིག་འབྱུང་བས་མཚུངས་པར་ལྡན་པ་ནི་ཕུང་པོ་ལ་སོགས་པ
རྒྱུད་གཅིག་ལ་ལྷན་ཅིག་དུ་འབྱུང་བས་འཁོད་པ་སྟེ་འདི་ལྟར་ཐོག་མ་
དང་བར་དང་ཐ་མ་གསུམ་དུ་སྐྱེ་བ་ལ་སོགས་པ་གཅིག་པ་རྣམས་སོ། །
བྱ་བ་སྒྲུབ་པས་མཚུངས་པར་ལྡན་པ་ནི་དགེ་སློང་གཉིས་ལྟུང་བ
( ༢༥༠བ)བཤགས་པ་ལ་སོགས་པ་རྩོད་པ་གང་ཡང་རུང་བ་ལ་
གཅིག་གིས་བཤགས་ཡུལ་བྱས་ནས་གཅིག་གིས་བཤགས་པ་བྱེད་པ་ལྟ་
བུ་ཕན་ཚུན་མཚུངས་པར་བཞུགས་པའོ། །མཐུན་པར་རྟོག་པས་
མཚུངས་པར་ལྡན་པ་ནི་སེམས་དང་སེམས་ལས་བྱུང་བའི་ཆོས་རྟེན
གཅིག་ལ་གནས་ནས་དམིགས་པ་གཅིག་དུས་གཅིག་ཏུ་མཐུན་པར་་་་་་
རྟོགས་པ་རྣམས་ཡིན་ནོ། །དེའི་ཁྱད་པར་དཔྱད་པ་ནི་དེ་ཡང་གཞན་
གྱི་དངོས་པོ་དང་མཚུངས་པར་ལྡན་པ་ཡིན་གྱི་རང་གི་དངོས་པོ་དང་་
མ་ཡིན་ཏེ་འདི་ལྟར་སེམས་ནི་སེམས་གཞན་དང་མཚུངས་པར་ལྡན་་
པ་མ་ཡིན་ཞིང་ཚོར་བ་ཡང་ཚོར་བ་གཞན་དང་མཚུངས་པར་ལྡན་པ་་
མ་ཡིན་པ་ལ་སོགས་པའོ། །འདིས་སེམས་དང་སེམས་ལས་བྱུང་བ་
གཉིས་པོ་རྫས་ཐ་དད་པར་བསྟན་པ་ཡིན་ཏེ། གལ་ཏེ་དེ་དག་རྫས་
གཅིག་ན་ནི་རང་གི་དངོས་པོ་ཁོ་ན་དང་མཚུངས་པར་འགྱུར་གྱི་
གཞན་གྱི་དངོས་པོ་དང་མཚུངས་པར་ལྡན་ཞེས་པ་ནི་མིང་ཙམ་དུ་
འགྱུར་བའི་ཕྱིར་རོ། །གཞན་ཡང་སེམས་དང་སེམས་ལས་བྱུང་བ་
རྣམས་རྫས་གཅིག་ཡིན་ན་དེའི་ཕྱིར་སེམས་ལས་བྱུང་བ་རྣམས་ནི་
སེམས་ཀྱི་ཆ་ལ་བཏགས་པ་མེད་ཕྱིར་བཏགས་པར་ཡོད་པ་ཁོ་ནར་་་་
འགྱུར་ལ། དེ་ལྟར་ན་རྣམ་པར་གཏན་ལ་དབབ་པ་བསྡུ་བ་ལ་སོགས་
•622•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལས་སེམས་བྱུང་རྣམས་ལ་རྫས་ཡོད་དང་བཏགས་ཡོད་ཀྱི་ཁྱད་པར་་་་་
འབྱེད་པ་མི་རུང་བར་འགྱུར་བ་དང་། ཡང་དེ་ཉིད་ལས་དགེ་སྦྱོང་
དང་བྲམ་ཟེ་ལ་ལ་མིང་ལས་སེམས་ཙམ་ཞིག་རྫས་སུ་འདོད་ལ་སེམས་་
ལས་བྱུང་བའི་ཆོས་རྣམས་ནི་མི་འདོད་པ་གང་དག་ཡོད་པ་དེ་དག་་་་
ཀྱང་མི་འཐད་དོ། །དེ་ཅིའི་ཕྱིར་ཞེ་ན། དང་པོ་ཁོ་ནར་ཕུང་པོ་རྣམས་
ལྔ་ཁོ་ནར་བསྟན་པ་མི་འཐད་པའི་ཕྱིར་རོ། །ཞེས་པ་ལ་སོགས་པས་
ཉེས་པ་རྣམས་བཀོད་ནས་མཇུག་སྡུད་པ་ལྔ་ཉིད་འཐད་པ་མེད་ཕྱིར་་་
དང་༑ དེ་ཡི་གནས་སྐབས་སྐྱོན་ཕྱིར་དང༌། །བྱེད་རྒྱུ་བྱེ་བྲག་མེད་ཕྱིར་
དང་༑ །ལུང་དང་འགལ་བར་འགྱུར་(༢༥༡ན)ཕྱིར་རོ། །ཞེས་གང་
གསུངས་པ་ཡིན་ནོ། །བསྡུས་པའི་དོན་ནི་འདི་ཡིན་ཏེ། ཕུང་པོ་ལྔར་མི་
འཐད་པར་འགྱུར་ཏེ་ཚོར་བ་ལ་སོགས་པའི་སེམས་ལས་བྱུང་བ་ཡི་་་་་་་
ཕུང་པོ་རྣམས་རྣམ་པར་ཤེས་པའི་ཆ་ཡིན་པས་རྣམ་པར་ཤེས་པའི
ཕུང་པོ་དང་གཟུགས་ཀྱི་ཕུང་པོ་གཉིས་ཁོ་ནར་འགྱུར་བའི་ཕྱིར་རོ། །
དེ་ལྟར་ན་གཟུགས་ཀྱང་ཕུང་པོ་ལོགས་པར་མི་འཐད་པར་འགྱུར་ཏེ་་་
ཡང་དག་པར་ན་རྣམ་པར་ཤེས་པ་ལས་རྫས་ཐ་དད་པའི་གཟུགསས་
ཀྱང་མ་གྲུབ་པའི་ཕྱིར་རོ་ཞེ་ན། གཟུགས་ནི་ཡང་དག་པར་མ་གྲུབ་
ཀྱང་ཐ་སྙད་དུ་རྣམ་པར་ཤེས་པ་ལས་ལོགས་སུ་རྫས་སུ་ཡོད་པ་ཡིན་་་་་
ཏེ༑ བརྗོད་པ་ལ་སོགས་པ་ལ་མི་ལྟོས་པར་རང་དབང་དུ་མིག་ལ་
སོགས་པ་དང་དབང་པོ་རྣམས་ཀྱི་ཡུལ་དུ་འགྱུར་བའི་ཕྱིར་རོ། །དེ་
ཕྱིར་དེ་ནི་རྣམ་པར་ཤེས་པ་ལས་ལོགས་སུ་འཇོག་པར་རིགས་པ་ཡིན་་
ནོ༑ །གལ་ཏེ་སེམས་དེ་ཉིད་གནས་སྐབས་ཀྱི་བྱེ་བྲག་ལས་ཚོར་བ་ལ་
623.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་པ་དེ་དང་དེར་འཇོག་པས་མི་འགལ་ཞེ་ན། སེམས་ཀྱི་གནས་
སྐབས་དེ་དག་ལ་སེམས་ལས་མཚན་ཉིད་མི་འདྲ་བའི་ཁྱད་པར་ཡོད་་་
དམ་མེད། དང་པོ་ལྟར་ན་སེམས་ལས་གཞན་ཁོ་ནར་འགྱུར་ཏེ་སེམས་
ལས་ཐ་དད་པའི་ཡུལ་འཛིན་པའི་བྱ་བ་བྱེད་པའི་སྒོ་ནས་དེ་ལས་
མཚན་ཉིད་ཐ་དད་པ་ཅན་ཡིན་པའི་ཕྱིར་ཏེ། སེམས་ལས་ཐ་དད་པའི་
ཡུལ་དམིགས་པའི་བྱ་བ་མི་བྱེད་ན་སེམས་དང་མཚན་ཉིད་ཐ་དད་་་་་་་
པའི་ཤེས་རིག་ཏུ་མི་རུང་སྟེ་ཤེས་རིག་རྣམས་ཀྱི་མཚན་ཉིད་མི་འདྲ་ང་
ཐ་དད་པ་ནི་ཡུལ་དམིགས་པའི་བྱ་བ་ཐ་དད་པས་གཞག་པ་ཡིན་པའི་
ཕྱིར་རོ། །ཅི་སྟེ་སེམས་ཀྱི་གནས་སྐབས་དེ་རྣམས་སེམས་དང་མཚན་
ཉིད་ཐ་དད་པ་མེད་ན་ནི། དེའི་ཕྱིར་དེ་དག་རྣམ་ཤེས་ལས་ཕུང་པོ་་
ལོགས་པར་མི་འཐད་པའི་ཐལ་བ་སོ་ན་གནས་པ་ཡིན་ནོ། །དོན་ཙམ་
ཡོངས་སུ་གཅོད་པའི་སེམས་དེ་ཉིད་སིམ་གདུང་ལ་སོགས་པ་དོན་གྱི་་
ཁྱད་པར་ཡོངས་སུ་གཅོད་པར་བྱེད་པའི་གནས་སྐབས་གཞན་དུ
འགྱུར་( ༢༥༡བ)བ་ཡང་མིང་བཏགས་ཏེ་སྐད་ཅིག་གཅིག་ལ་གང་་
གིས་གནས་སྐབས་གཞན་ལ་བརྟེན་པར་འགྱུར་བའི་བྱེད་རྒྱུའི་ཁྱད་
པར་གཞན་མ་དམིགས་པའི་ཕྱིར་རོ། །སེམས་ཙམ་ཞིག་རྫས་སུ་ཡོད་
པར་སྨྲ་བ་ནི་འདོད་ཆགས་ཀྱིས་ཉེ་བར་ཉོན་མོངས་པ་ཅན་དུ་གྱུར་བ་
དང་ཞེ་སྡང་དང་གཏི་མུག་གིས་ཉེ་བར་ཉོན་མོངས་པ་ཅན་དུ་གྱུར
པའི་སེམས་ནི་རྣམ་པར་གྲོལ་བར་མི་འགྱུར་ཞེས་གསུངས་པའི་ལུང་་་་
དང་ཡང་འགལ་བར་འགྱུར་ཏེ། སེམས་རང་བཞིན་གྱིས་འོད་གསལ་
བ་དང་འདོད་ཆགས་ལ་སོགས་པའི་སེམས་ལས་བྱུང་བ་དག་དོན་
•624·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
གཞན་ཡིན་ན་འདོད་ཆགས་ལ་སོགས་པས་སེམས་ཀུན་ནས་ཉོན་
མོངས་པ་ཅན་དུ་བྱེད་པར་རིགས་ཀྱི། གཞན་དུ་ན་གང་གིས་ཀུན་ནས་
ཉོན་མོངས་པར་བྱེད་པའི་ཆོས་དང་གང་ཀུན་ནས་ཉོན་མོངས་པར་་་་
འགྱུར་བའི་ཆོས་གཉིས་ཅིག་ཅར་འབྱུང་བ་མེད་ན་ཅི་ཞིག་ཅིས་
འཆིང་སྟེ་རང་ཉིད་ཀྱིས་རང་འཆིང་བར་བྱེད་པའི་བྱེད་པ་འཇུག་པ་་་
འགལ་བའི་ཕྱིར་རོ། །གཞན་ཡང་ལྷན་ཅིག་སྐྱེས་པའི་ཚོར་བ་དང་འདུ་
ཤེས་དང་སེམས་པ་ཞེས་དང་ཆོས་འདི་དག་ནི་འདྲེས་པ་སྟེ་མ་འདྲེས་་
པ་མ་ཡིན་ཞེས་གསུངས་པ་དེ་ཡང་འགལ་ཏེ། ལྷན་ཅིག་སྐྱེས་པ་མེད་
ན་འདྲེས་པའི་སྒྲ་མི་རུང་ཞིང་ཐ་དད་པ་མེད་པ་ལ་ཡང་ལྷན་ཅིག་་་་་་་
པའི་སྒྲ་མི་རིགས་པའི་ཕྱིར་རོ། །དེ་བས་ན་སེམས་དང་སེམས་ལས་
བྱུང་བ་ནི་རྫས་ཐ་དད་པ་ཁོ་ནར་རིགས་སོ། །མཐུན་པར་རྟོགས་པའི་
མཚུངས་པར་ལྡན་པ་དེ་ནི་དགེ་བའི་སེམས་དང་དགེ་བའི་སེམས་་་་་་་་
ལས་བྱུང་བ་ལྟ་བུ་ངོ་བོ་མཐུན་པ་གཉིས་མཚུངས་པར་ལྡན་པ་ཡིན་གྱི་
དགེ་བའི་སེམས་དང་མི་དགེ་བའི་སེམས་བྱུང་སོགས་ངོ་བོ་མི་མཐུན་་་་
པ་གཉིས་མ་ཡིན་ནོ། །ད་ལྟར་བའི་སེམས་དང་ད་ལྟར་བའི་སེམས་
བྱུང་ལྟ་བུ་དུས་འདྲ་བ་གཉིས་ཡིན་གྱི་འདས་པའི་སེམས་དང་མ་མ་་་་་་་་
འོངས་པའི་སེམས་བྱུང་ལྟ་བུ་དུས་མི་འདྲ་བ་གཉིས་ནི་མ་ཡིན་ནོ། །
འདོད་པ་ན་སྤྱོད་པའི་སེམས་དང་དེའི་ས་པའི་སེམས་བྱུང་ལྟ་བུ
མཐུན་པའི་ཁམས་དང་ས་བ་གཉིས་ཡིན་གྱི་( ༢༥༢ན) འདོད་པའི་་་
སེམས་དང་བསམ་གཏན་དང་པོའི་སེམས་བྱུང་ལྟ་བུ་མི་མཐུན་པའི་
ཁམས་དང་ས་པ་ནི་མ་ཡིན་ནོ། །མཚུངས་ལྡན་གྱི་རྣམ་པའི་དབྱེ་བ་ནི།
•625.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུས་ཐམས་ཅད་དུ་ཀུན་ཏུ་འགྲོ་བའི་མཚུངས་པར་ལྡན་པ་ནི་ཚོར་བ་་
ལ་སོགས་པའི་ཀུན་འགྲོ་ལྔ་དང་རྣམ་པར་ཤེས་པ་རྣམས་ཏེ་གནས་་་
སྐབས་ཐམས་ཅད་དུ་འདི་དག་ལས་གང་ཡང་རུང་བ་ཞིག་མེད་ན
ཡང་མེད་པའི་ཕྱིར་རོ། །ཉོན་མོངས་ཅན་གྱི་མཚུངས་ལྡན་དུས་ཐམས་
ཅད་དུ་ཀུན་ཏུ་འགྲོ་བ་ནི་ཉོན་མོངས་པ་ཅན་གྱི་ཡིད་དང་དེ་དང
ལྷན་ཅིག་པའི་མ་རིག་པ་ལ་སོགས་པའི་ཉོན་མོངས་པ་བཞི་རྣམས་སོ།།
དུས་རེ་ས་འགའ་སེམས་མཚུངས་པར་ལྡན་པ་ནི་དད་པ་ལ་སོགས་
པའི་དགེ་བ་རྣམས་དང་འདོད་ཆགས་ལ་སོགས་པའི་ཉོན་མོངས་པ་་
དང་ཁྲོ་བ་ལ་སོགས་པའི་ཉེ་བའི་ཉོན་མོངས་པ་རྣམས་ཏེ་སེམས་ཀུན
ནས་ཉོན་མོངས་པ་དང་རྣམ་པར་བྱང་བའི་དུས་དང་དེ་དང་དེར་
འབྱུང་བའི་ཕྱིར་རོ། །གནས་སྐབས་ཀྱི་མཚུངས་པར་ལྡན་པ་སོགས་ནི
གོ་བར་ཟད་དོ། །འདྲིས་པའི་མཚུངས་པར་ལྡན་པ་ནི། སོ་སོ་སྐྱེ་བོ་
རྣམས་ཀྱི་སེམས་དང་སེམས་ལས་བྱུང་བ་རྣམས་དང་སློབ་པ་དང་མི་་་
སློབ་པའི་སེམས་དང་སེམས་ལས་བྱུང་དེ་དག་ལས་ཀྱང་ཁ་ཅིག
འཇིག་རྟེན་པའི་དགེ་བ་དང་མ་སྒྲིབས་ལ་ལུང་དུ་མ་བསྟན་པ་དང
ཉོན་མོངས་ཅན་རྣམས་ནི་རང་གི་རིགས་ཅན་འཁོར་བ་ཐོག་མེད
ནས་ཡོད་པའི་ཕྱིར་འཁོར་བར་འདྲིས་པ་ཞེས་བྱའོ། །མ་འདྲིས་པའི་
མཚུངས་པར་ལྡན་པ་ནི་འཇིག་རྟེན་ལས་འདས་པའི་སེམས་དང་་་་
སེམས་ལས་བྱུང་བ་སྐད་ཅིག་མ་དང་པོ་སྡུག་བསྔལ་ཆོས་ཤེས་པའི་་་་་‧
བཟོད་པ་དང་དེའི་འོག་ཏུ་བྱུང་བའི་འཇིག་རྟེན་ལས་འདས་པ་ཇི་་་་་
སྙེད་པ་དང་འཇིག་རྟེན་ལས་འདས་པའི་རྗེས་ལས་ཐོབ་པ་དེ་བཞིན་
•626•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཉིད་དུ་སྣང་བ་གང་ཡིན་པ་རྣམས་ནི་འཁོར་བར་མ་འདྲིས་པ་ཞེས་བྱ་
སྟེ་འཁོར་བར་གནས་པའི་དུས་ན་དེ་དག་གི་རིགས་ཅན་རྒྱུད་ལ་་་་་་་་་
འབྱུང་མ་མྱོང་བའི་ཕྱིར་རོ། །དེའི་འོག་མ་ཞེས་པ་རྣམས་ནི་སྐད་ཅིག་
གཉིས་པ་ཡན་ཆད་འདྲིས་པ་ཡིན་ནམ་སྙམ་དུ་དོགས་པ་བསལ་བའི་་་
(༢༥༢བ)ཕྱིར་རོ། །མཚུངས་པར་ལྡན་པ་ལ་མཁས་པའི་ཕན་ཡོན་
ནི༑ བདག་དང་བྲལ་བའི་སེམས་ཙམ་ཞིག་ཚོར་བ་ལ་སོགས་པ་དང་
ཆགས་སོགས་ཀུན་ནས་ཉོན་མོངས་པ་དང་དད་སོགས་རྣམ་པར་བྱང་
བའི་ཆོས་རྣམས་དང་མཚུངས་པར་ལྡན་པ་དང་མི་ལྡན་པའི་ཚུལ་་་་་་་་
ཤེས་པར་འགྱུར་ལ། དེ་ལྟར་ཤེས་པ་ན་ཡང་བདག་དགེ་སྡིག་གི་རྣམ་
པར་སྨིན་པ་སིམ་གདུང་སོགས་ཚོར་ཞིང་ཉམས་སུ་མྱོང་བར་བྱེད་དོ། །
ཐ་སྙད་ཀྱི་མཚན་མ་འདུ་ཤེས་པར་བྱེད་དོ། །དགེ་བ་སོགས་ལ་སེམས་
མངོན་པར་འདུ་བྱེད་ཅིང་སེམས་པར་བྱེད་དོ། །སྔར་མཐོང་ཐོས་ཀྱི་
མྱོང་བའི་དོན་ལ་དྲན་པར་བྱེད་དོ། །ཆགས་སོགས་ཀྱིས་ཀུན་ནས་ཉོན་
མོངས་ཤིང་དད་སོགས་ཀྱིས་རྣམ་པར་བྱང་བར་བྱེད་དོ། །ཞེས་མངོན་
པར་ཞེན་པ་སྤོང་ཞིང་བདག་མེད་པའི་ཚུལ་ལ་འཇུག་པར་འགྱུར་རོ།
དེ་ལྟར་ན་མཚུངས་པར་ལྡན་པ་བཤད་ནས་དེའི་འོག་ཏུ་འབྱོར་རྒུད་་་
ལ་ཆགས་སྡང་སྤོང་བའི་ཆེད་དུ་ལྡན་པ་བཤད་པར་བཞེད་ནས་ལྡན་་་
པ་གང་ཞེ་ན། ཞེས་སོགས་གསུངས་ཏེ། དེ་ཡང་མཚན་ཉིད་དང་རབ་
ཏུ་དབྱེ་བ་དང་ཤེས་པའི་ཕན་ཡོན་གསུམ་གྱིས་རིག་པར་བྱའོ། །དང་
པོ་ལྡན་པའི་མཚན་ཉིད་ནི་སྔ་མ་ལྡན་མིན་འདུ་བྱེད་འཆད་པའི་ཐད་་
དུ་བསྟན་པ་ལྟར་ཆོས་རྣམས་ཀྱིས་འཕེལ་འགྲིབ་ཀྱི་གནས་སྐབས་ལ་་་་
.627.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཏགས་པར་རིག་པར་བྱའོ། །ཡང་ན་རྣམ་པར་གཏན་ལ་དབབ་པ་
བསྡུ་བ་ལས། དེ་ལ་རྐྱེན་བསྒྲུབ་པ་ལ་དབང་བ་ནི་ཐོབ་པ་ཞེས་
གདགས་ཏེ་དབང་དེ་ལ་བརྟེན་ནས་སྐྱེས་བུ་གང་ཟག་དེ་ཆོས་སྐྱེས་་་
ནས་འགགས་པ་གང་དང་གང་མངོན་སུམ་དུ་བྱ་བར་འདོད་པ་དེ་
བསྐྱེད་པའི་ཕྱིར་མྱུར་བ་མྱུར་བར་ཁོ་ནར་རྐྱེན་སྒྲུབ་པར་བྱེད་དོ། །དེ་
ལྟ་བས་ན་དེ་ཡང་ཐོབ་པ་ཞེས་གདགས་སོ། །ཞེས་གང་གསུངས་པ་
ལྟར༑ ཆོས་གང་ད་ལྟ་ས་བོན་དང་མངོན་གྱུར་གང་དུ་ཡང་མི་ལྡན་
ཡང་རྐྱེན་གྱིས་སྒྲུབ་ཏུ་རུང་བར་གནས་པ་དེ་ཡང་ཐོབ་པ་ཡིན་ནོ། །དེ་
ལྟར་ན་ཐོབ་པའམ་(༢༥༣ན)ལྡན་པ་དེ་ནི་རྣམ་པ་གསུམ་དུ་འགྱུར་
ཏེ་འདི་ལྟར། ས་བོན་དང་ལྡན་པ་དང་དབང་དང་ལྡན་པ་དང་ཀུན་
ཏུ་འབྱུང་བ་དང་ལྡན་པའོ། །དེ་ལ་རེ་ཞིག་ཉོན་མོངས་ཅན་རྣམས་
དང་རྣམ་སྨིན་སྐྱེས་ལ་སོགས་པའི་མ་སྒྲིབས་ལུང་མ་བསྟན་གྱི་ཆོས་ཁ་་
ཅིག་དང་སྐྱེ་བས་ཐོབ་པའི་དགེ་བ་ལ་སོགས་པ་ཆོས་གང་ད་ལྟར
མངོན་གྱུར་དུ་མི་ལྡན་ཡང་འབད་བརྩོལ་ལ་མི་ལྟོས་པར་རང་གི་ངང་་
གིས་འབྱུང་རུང་དུ་གནས་པ་དེ་དག་ནི་ས་བོན་དང་ལྡན་པ་ཞེས
བྱའོ༑ །སྦྱོར་བ་ལས་བྱུང་བའི་དགེ་བ་རྣམས་དང་བཟོ་གནས་དང་སྤྲུལ་
པ་ལ་སོགས་པ་མ་སྒྲིབས་ལ་ལུང་དུ་མ་བསྟན་པའི་ཆོས་འབད་རྩོལ་་་་
གྱིས་བསྒྲུབ་པ་ལས་འབྱུང་རུང་དུ་གནས་པ་གང་ཡིན་པ་དེ་དག་ནི་་་་་
དབང་དང་ལྡན་པ་ཞེས་བྱའོ། །དགེ་བ་ལ་སོགས་པའི་ཆོས་མངོན་གྱུར་
དུ་སྐྱེས་པ་རྣམས་ནི་ཀུན་ཏུ་འབྱུང་བ་དང་ལྡན་པ་ཞེས་བྱའོ། །དེ་ལྟར་
ཡང་རྣམ་པར་གཏན་ལ་དབབ་པ་བསྡུ་བ་ལས། ཐོབ་པ་དེ་ཡང་མདོར་
•628·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
བསྡུ་ན་རྣམ་པ་གསུམ་དུ་རིག་པར་བྱ་སྟེ་ས་བོན་དང་ལྡན་པ་དང་
དབང་དང་ལྡན་པ་དང་ཀུན་ཏུ་འབྱུང་བ་དང་ལྡན་པའོ། །དེ་ལ་རེ་
ཞིག་ཉོན་མོངས་པ་ཅན་དང་ལུང་དུ་མ་བསྟན་པ་དང་སྐྱེས་པས་ཐོབ་་
པའི་དགེ་བའི་ཆོས་མ་བཙལ་བར་ཀུན་ཏུ་འབྱུང་བ་གང་ཡིན་པ་དེ་་་་་
དག་གི་ས་བོན་རེ་ཞིག་ཞི་གནས་ཀྱི་ཉམས་པས་ཀྱང་ཉམས་པར་མ་
བྱས་ལ་འཕགས་པའི་ལམ་གྱིས་ཀྱང་ཡང་དག་པར་མ་བཅོམ་པ་དང་།
དགེ་བ་རྣམས་ཀྱི་ཡང་འདི་ལྟ་སྟེ་དཔེར་ན་དགེ་བའི་རྩ་བ་ཀུན་ཏུ་
བཅད་པ་རྣམས་ཀྱི་ལྟར་ལོག་པར་ལྟ་བས་ཉམས་པར་མ་བྱས་པ་གང་་
ཡིན་པ་དེ་ནི་ས་བོན་དང་ལྡན་པ་ཞེས་བྱ་སྟེ་འདི་ལྟར། ཇི་སྲིད་དུ་དེའི་
ས་བོན་ཉམས་པར་མ་བྱས་ཤིང་ཡང་དག་པར་མ་བཅོམ་པ་དེ་སྲིད་དུ་
ཉོན་མོངས་པ་ཅན་ལ་སོགས་པའི་ཆོས་ཀུན་ཏུ་འབྱུང་བའམ་ཀུན་ཏུ་
འབྱུང་བ་མ་ཡིན་པ་དེ་དག་དང་ལྡན་པ་ཞེས་བྱ་བའི་ཕྱིར་རོ། །དགེ་
བའི་ཆོས་མངོན་པར་འདུ་བྱ་བས་བསྐྱེད་པ་རྣམས་དང་ལུང་དུ་མ་་
བསྟན་པ་དེ་དག་ཁ་ཅིག་གི་འབྱུང་བའི་རྐྱེན་གྱིས་རྒྱུ་ས་བོན་ཡོངས་སུ་
( ༢༥༣བ)བརྟས་པ་ཡོངས་སུ་ཟིན་པ་ནི་དབང་དང་ལྡན་པ་ཞེས་་་་་
བྱའོ༑ །ད་ལྟར་གྱི་ཆོས་རྣམས་མངོན་སུམ་གྱི་དངོས་པོ་རང་གི་མཚན་
ཉིད་ཀྱིས་གྲུབ་པ་ནི་ཀུན་ཏུ་འབྱུང་བ་དང་ལྡན་པ་ཞེས་བྱའོ། །ཞེས་
གང་གསུངས་པ་ཡིན་ནོ། །དེ་ལྟར་ན་ས་བོན་དུ་ལྡན་པའི་ཆོས་ནི་བཅུ་
གཅིག་སྟེ་འདི་ལྟར། ཁམས་གསུམ་གྱི་དགེ་བ་སྐྱེས་ཐོབ་དང་ཉོན་
མོངས་ཅན་དང་མ་སྒྲིབས་ལ་ལུང་མ་བསྟན་རྣམ་སྨིན་སྐྱེས་གསུམ
གསུམ་སྟེ་དགུ་དང་། འདོད་གཟུགས་ཀྱི་སྤྱོད་ལམ་པ་གཉིས་རྣམས་སོ༎
•629·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབང་དང་ལྡན་པའི་ཆོས་ནི་བདུན་དེ་ཁམས་གསུམ་གྱི་དགེ་བ་སྦྱོར་་་
བྱུང་དང་། འདོད་པའི་སྤྲུལ་སེམས་དང༌། བཟོ་གནས་པ་གཉིས་དང་།
གཟུགས་ཀྱིས་སྤྲུལ་པའི་སེམས་དང༌། ཟག་པ་མེད་པ་རྣམས་སོ། །དེ་
རྣམས་སྡོམ་པ་ནི་ཀུན་ཏུ་འབྱུང་བར་ལྡན་པའི་ཆོས་སོ། །ཆོས་དེ་
རྣམས་ལྡན་པ་པོའི་གང་ཟག་དུ་ཞིག་ཡོད་ཅེ་ན་དྲུག་སྟེ། ཁམས་གསུམ་
གྱི་སོ་སོ་སྐྱེ་བོ་གསུམ་དང་འཕགས་པའི་གང་ཟག་གསུམ་རྣམས་སོ། །
གང་ཟག་དེ་རྣམས་གང་ལ་ཆོས་གང་ཞིག་ས་བོན་ནམ་དབང་ངམ་
མངོན་གྱུར་གང་དུ་ལྡན་ཞེ་ན་འདོད་པ་ན་སྤྱོད་པའི་སོ་སོ་སྐྱེ་བོ་ནི་
གཉིས་ཏེ་དགེ་བའི་རྩ་བ་ཀུན་ཏུ་ཆད་པ་དང་ཀུན་ཏུ་མ་ཆད་པའོ། །
དགེ་བའི་རྩ་བ་མ་ཆད་པ་ལ་ཡང་གཉིས་ཏེ་ཡོངས་སུ་མྱ་ངན་ལས་་་་
འདའ་བའི་ཆོས་ཅན་དང་མི་འདའ་བའི་ཆོས་ཅན་ནོ། །དང་པོ་ལ་ནི་
རང་སའི་ཆོས་བཞི་དང་གོང་མ་གཉིས་ཀྱི་ཉོན་མོངས་ཅན་གཉིས་ཏེ་་་
ཆོས་དྲུག་ས་བོན་དུ་ལྡན་ནོ། །གལ་ཏེ་འདོད་པ་ལས་འདོད་ཆགས་
དང་བྲལ་བ་ཞིག་ཡིན་ན་འདོད་པའི་ཉོན་མོངས་ཅན་མི་ལྡན་ལ་
གཟུགས་ལ་འདོད་ཆགས་དང་བྲལ་བ་ཞིག་ཡིན་ན་ཡང་དེའི་ཉོན
མོངས་ཅན་མི་ལྡན་ཏེ་གཞན་རྣམས་ལ་ཡང་ཅི་རིགས་པར་ཤེས་པར་
བྱའོ༑ །ཁམས་གསུམ་གྱི་དགེ་བ་སྦྱོར་བྱུང་གསུམ་དང་འདོད་པ་དང་
གཟུགས་ཀྱི་སྤྲུལ་སེམས་གཉིས་དང་འདོད་པའི་བཟོ་གནས་དང་སློབ་་
པ་ཟག་མེད་དེ་ཆོས་བདུན་དབང་དུ་ལྡན་པ་ཡིན་ནོ། །སློབ་པ་ཟག་
མེད་མ་གཏོགས་པའི་སྔར་གྱི་ཆོས་བཅུ་གཉིས་མངོན་གྱུར་དུ་ལྡན་པ་་་
སྲིད་( ༢༥༤ན)དོ། །གལ་ཏེ་མྱ་ངན་ལས་འདའ་བའི་ཆོས་ཅན་ཞིག་
•630·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ཡིན་ན་སློབ་པ་ཟག་མེད་དབང་དུ་མི་ལྡན་ཏེ་གཞན་རྣམས་ནི་སྔ་མ་་་་་
ལྟར་རོ། །གལ་ཏེ་དགེ་བའི་རྩ་བ་ཆད་པ་ཞིག་ཡིན་ན་རང་སའི་དགེ་བ་
རྗེས་ཐོབ་མ་གཏོགས་པ་གཞན་ལྔའི་ས་བོན་ལྡན་ཏེ་དགེ་བའི་རྩ་བ་མ་
ཆད་པ་ལ་ལྡན་པ་རྣམས་སོ། །རང་སའི་དགེ་བ་ལུང་མ་བསྟན་སྦྱར་
བྱུང་གཉིས་དབང་དུ་ལྡན་པ་ཡིན་ནོ། །དེ་དག་ལ་གོང་མའི་ཉོན་
མོངས་ཅན་གཉིས་བོར་པ་རྣམས་མངོན་དུ་འགྱུར་བ་ཡིན་ནོ། །གཟུཊ་
སུ་སྐྱེས་པའི་སོ་སོ་སྐྱེ་བོ་ལ་ནི་གོང་མ་གཉིས་ཀྱི་ཉོན་མོངས་ཅན་
གཉིས་དང་རང་སའི་ལུང་མ་བསྟན་རྣམ་སྨིན་སྐྱེས་དང་སྤྱོད་ལམ་པ་་
གཉིས་དང་དགེ་བ་སྐྱེས་ཐོབ་དང་ཆོས་ལྔ་ས་བོན་དུ་ལྡན་ནོ། །གོང་མ་
གཉིས་ཀྱི་དགེ་བ་སྦྱོར་བྱུང་དང་འདོད་པའི་སྤྲུལ་སེམས་དང་རང་་་་་་
སའི་སྤྲུལ་སེམས་རྣམས་དབང་དུ་ལྡན་ནོ། །དེ་དག་བསྡོམས་པའི་ཆོས་
བརྒྱད་མངོན་གྱུར་དུ་ལྡན་པ་སྲིད་དོ། །གཟུགས་མེད་པར་སྐྱེས་པ་ལ་
ནི་རང་སའི་ཉོན་མོངས་ཅན་དང་དགེ་བ་སྐྱེས་ཐོབ་དང་ལུང་མ་
བསྟན་རྣམ་སྨིན་སྐྱེ་གསུམ་པོ་ས་བོན་དུ་ལྡན་ལ་རང་སའི་དགེ་བ་སྦྱོར་
བྱུང་འགའ་ཞིག་དབང་དུ་ལྡན་ལ་དེ་དག་སྡོམ་པ་མངོན་གྱུར་དུ་ལྡན་་
ནོ༑ །འདོད་པའི་འཕགས་པ་གཉིས་ཏེ་སློབ་པ་དང་མི་སློབ་པའོ། །སློབ་
་གཉིས་ཏེ་འདོད་པ་ལ་ཡང་འདོད་ཆགས་དང་མ་བྲལ་བ་་་་་་
དང་བྲལ་བའོ། །འདི་དག་ནི་འདོད་པའི་བྱིས་པ་ཡོངས་སུ་མྱ་ངན་
ལས་འདའ་བའི་ཆོས་ཅན་ལ་ཇི་ལྟར་རྩིས་བ་ལྟར་བརྩི་བ་བྱ་སྟེ། འདི་
དག་ལ་སློབ་པ་ཟག་མེད་མངོན་གྱུར་དུ་ལྡན་ལ་མི་སློབ་པ་ཟག་མེད་་་་
དབང་དུ་ལྡན་པ་ནི་ཁྱད་པར་རོ། །མི་སློབ་ལ་འདོད་པའི་དགེ་བ་སྐྱེས་
•631.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐོབ་དང་རྣམ་སྨིན་སྐྱེས་དང་སྤྱོད་ལམ་པ་རྣམས་ས་བོན་དུ་ལྡན་ལ།
ཁམས་གསུམ་གྱི་དགེ་བ་སྦྱོར་བྱུང་དང་མི་སློབ་པ་ཟག་མེད་དང་
ཁམས་འོག་མ་གཉིས་ཀྱི་སྤྲུལ་སེམས་དང་འདོད་པའི་བཟོ་གནས་པ་་་་
རྣམས་དབང་དུ་ལྡན་པ་ཡིན་ནོ། །( ༢ ༥༤ན)དེ་དག་སྡོམ་པ་ནི་
མངོན་གྱུར་དུ་ལྡན་པ་ཡིན་ནོ། །གཟུགས་དང་གཟུགས་མེད་པའི
འཕགས་པ་ཡང་སློབ་པ་དང་མི་སློབ་པ་གཉིས་ཡིན་ལ་དེ་དག་གི་སློབ
པ་རྣམས་ནི་དེ་དག་གི་བྱིས་པ་རྣམས་དང་འདྲ་སྟེ་སློབ་པ་ཟག་མེད་་་
དབང་དང་མངོན་གྱུར་གཉིས་ཀར་དུ་ལྡན་ཞིང་མི་སློབ་པ་ཟག་མེད་་་
དབང་དུ་ལྡན་པ་ནི་ཁྱད་པར་རོ། །གཟུགས་ཀྱི་མི་སློབ་པ་ལ་རང་སའི་
དགེ་བ་སྐྱེས་ཐོབ་དང་ལུང་མ་བསྟན་རྣམ་སྨིན་སྐྱེས་དང་སྤྱོད་ལམ་པ་་
ས་བོན་དུ་ལྡན་ལ་གོང་མ་གཉིས་ཀྱི་དགེ་བ་སྦྱོར་བྱུང་དང་འདོད་པ་་་་
དང་གཟུགས་ཀྱི་སྤྲུལ་སེམས་དང་མི་སློབ་པ་ཟག་མེད་རྣམས་དབང་་་་
དུ་ལྡན་ནོ། །དེ་དག་སྡོམ་པ་མངོན་གྱུར་དུ་ལྡན་ནོ། །གཟུགས་མེད་པའི་
མི་སློབ་པ་ལ་རང་སའི་དགེ་བ་སྐྱེས་ཐོབ་དང་ལུང་མ་བསྟན་རྣམ་སྨིན་
གྱིས་ས་བོན་དུ་ལྡན་ལ་རང་སའི་དགེ་བ་སྦྱོར་བྱུང་དང་མི་སློབ་པ
ཟག་མེད་དབང་དུ་ལྡན་ཞིང་དེ་དག་སྡོམ་པ་མངོན་གྱུར་དུ་ལྡན་ནོ།
ལྡན་པའི་རབ་དབྱེ་བསྟན་པ།
གཉིས་པ་ལ་ལྡན་པའི་རབ་དབྱེ་ནི་ས་བོན་དང་ལྡན་པ་ལ་སོགས་
པ་གསུམ་མོ། །སོ་སོའི་ངོ་བོ་ལ་དངོས་དང་དམིགས་བསལ་གཉིས་ལས་
དང་པོ་ལ་རེ་ཞིག་ཁམས་གསུམ་གྱི་བྱིས་པའི་ལྡན་པ་ནི་ས་བོན་དང་་་་་
•632.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
ལྡན་པ་གང་ཞེ་ན་ཞེས་པ་ལ་སོགས་པ་སྟེ་འདོད་པའི་ཁམས་སུ་སྐྱེས་
པར་གྱུར་པའི་བྱིས་པ་ནི་ཁམས་གསུམ་གྱི་འདོད་པ་དང་གཟུགས
དང་གཟུགས་མེད་པའི་ཉོན་མོངས་པ་དང་རང་སའི་དགེ་བ་སྐྱེས་་་་་
ཐོབ་རྣམས་ས་བོན་དང་ལྡན་པས་ལྡན་ནོ། །དེ་ནི་སོ་སོ་སྐྱེ་བོ་ཆགས་པ་
དང་མ་བྲལ་བའི་དབང་དུ་བྱས་པར་རིགས་པར་བྱའོ། །འདོད་པའི་
བྱིས་པ་འདོད་པ་ལས་འདོད་ཆགས་དང་བྲལ་བ་རྣམས་དང་གོང་་་་་་
མར་སྐྱེས་པའི་བྱིས་པ་རྣམས་ནི་འདོད་པ་ལ་སོགས་པ་ཁམས་འོག་མ་་
རྣམས་ཀྱི་ཉོན་མོངས་དང་ཉེ་བའི་ཉོན་མོངས་པ་རྣམས་ཀྱི་ས་བོན་
དང་མི་ལྡན་པ་ཡང་ཡིན་ལ་ལྡན་པ་ཡང་ཡིན་ཏེ་འཇིག་རྟེན་པའི་
གཉེན་པོས་གནོད་པ་བྱས་པ་དང་འཇིག་རྟེན་ལས་འདས་པའི་གཉེན་
པོས་བག་ལ་ཉམས་ལེགས་པར་མ་བཅོམ་པའི་ཕྱིར་གོ་རིམ་བཞིན་ནོ། །
གཟུགས་སུ་སྐྱེས་( ༢༥༥ན) པ་རྣམས་ནི་གཟུགས་དང་གཟུགས་མེད་
པའི་ཉོན་མོངས་པ་དང་ཉེ་བའི་ཉོན་མོངས་པ་རྣམས་དང་རང་སའི་་་་
སྐྱེ་བས་ཐོབ་པའི་དགེ་བ་རྣམས་དང་ས་བོན་དང་ལྡན་པས་ལྡན་ནོ། །
གཟུགས་མེད་པར་སྐྱེས་པ་རྣམས་ཀྱང་རང་སའི་ཉོན་མོངས་པ་དང་་་་
ཉེ་བའི་ཉོན་མོངས་པ་རྣམས་དང་སྐྱེ་བས་ཐོབ་པའི་དགེ་བ་རྣམས་་་་
དང་ས་བོན་དང་ལྡན་པས་ལྡན་པ་ཞེས་བྱའོ། །གཉིས་པ་འཕགས་པའི་
ལྡན་པ་ནི། ཁམས་གསུམ་པའི་གཉེན་པོ་འཇིག་རྟེན་ལས་འདས་པའི་
ལམ་ཐོབ་པ་རྣམས་ལ་ནི་བསྒོམས་པས་སྤང་བར་བྱ་བའི་ཉོན་མོངས་་་
པའི་རྣམ་པ་ཆེན་པོའི་ཆེན་པོ་ལ་སོགས་པ་གང་དང་གང་གི་གཉེན་པོ་
རྒྱུད་ལ་བྱུང་ཞིང་སྐྱེས་པར་གྱུར་པའི་ཉོན་མོངས་པའི་རྣམ་པ་དེ་དང་་
•633·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེའི་ས་བོན་ལེགས་པར་བཅོམ་པའི་ཕྱིར་ལྡན་པ་མ་ཡིན་གྱི་ཉོན
མོངས་པའི་རྣམ་པ་གང་གི་གཉེན་པོ་མ་བྱུང་བ་དེའི་ས་བོན་དང་ལྡན་
པས་ལྡན་པ་ཡིན་ནོ། །།དབང་དང་ལྡན་པ་ནི་སྦྱོར་བ་ལས་བྱུང་བའི་
དགེ་བ་རྣམས་དང་ལུང་མ་བསྟན་པ་དེ་དག་ལས་ཀྱང་ཁ་ཅིག་ནི་
བཟོའི་གནས་དང་སྤྲུལ་པའི་སེམས་ལ་སོགས་པ་ནི་དབང་དང་ལྡན་་་་
པས་ལྡན་པ་ཞེས་བྱའོ། །དེ་རྣམས་ནི་ས་བོན་ཡོད་དུ་ཟིན་ཀྱང་འབད་
པའི་རྐྱེན་གྱིས་ས་བོན་ཡོངས་སུ་བརྟས་པར་མ་བྱས་ན་འབད་མེད་དུ་་
མངོན་དུ་བྱེད་པར་མི་ནུས་པའི་ཕྱིར་རོ། །སྦྱོར་བ་ལས་བྱུང་བའི་དགེ་
བ་དེ་དག་ཀྱང་གང་ཞེ་ན་འཇིག་རྟེན་པའི་བསམ་གཏན་ཞི་རགས་ཀྱི་་
རྣམ་པ་ཅན་དང་། འཇིག་རྟེན་ལས་འདས་པའི་བསམ་གཏན་བདེན
པའི་རྣམ་པ་ལ་རྣམ་པར་མི་རྟོག་པའི་རང་བཞིན་ཅན་དང་། དེ་དག་
ལ་བརྟེན་པའི་ཡོན་ཏན་རྣམ་པར་ཐར་པ་བརྒྱད་དང་དཔའ་བར་
འགྲོ་བ་ལ་སོགས་པའི་ཏིང་ངེ་འཛིན་དང་འགོག་པ་ལ་སོགས་པའི་
སྙོམས་པར་འཇུག་པ་ལ་སོགས་པའོ། །ཀུན་ཏུ་འབྱུང་བ་དང་ལྡན་པ་
ནི་གོ་སླའོ། །གཉིས་པ་སྐྱེ་བོ་ཐ་ཤལ་གྱི་ལྡན་པ་ནི། ལོག་ལྟས་དགེ་བའི
རྩ་བ་ཆད་པའི་སྐྱེ་བོ་རྣམས་ལ་ནི་དགེ་བའི་ཆོས་རྣམས་ཀྱི་ས་བོན་་་་་་
དང་ལྡན་( ༢༥༥བ)པས་ལྡན་པ་ཞེས་ཀྱང་བྱ་སྟེ་སླར་ཡང་དག་པའི
ལྟ་བ་སྐྱེས་པ་ན་མཚམས་སྦྱར་དུ་རུང་བའི་ཕྱིར་རོ། །ལྡན་པ་མ་ཡིན་པ་
ཞེས་ཀྱང་བྱ་སྟེ་ལོག་ལྟས་དགེ་བའི་ས་བོན་ནུས་པ་ཉམས་པར་བྱས་་་་་་
པའི་ཕྱིར་རོ། །ཡོངས་སུ་མྱ་ངན་ལས་མི་འདའ་བའི་ཆོས་ཅན་འཁོར་
བ་འབའ་ཞིག་འདོད་ཀྱི་ཐར་པ་དོན་དུ་མི་གཉེར་བའི་འདོད་ཆེན་པོ་་
•634·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་དང་པོ།
རྣམས་ནི་འདོད་ཆགས་ལ་སོགས་པའི་ཀུན་ནས་ཉོན་མོངས་པ་དང་་་་
གཏན་དུ་ལྡན་པ་ཡིན་ཏེ། དེ་དག་ལ་ཀུན་ནས་ཉོན་མོངས་པའི་གཉེན་
པོ་ཐར་པའི་ལམ་སྐྱེ་བའི་གོ་སྐབས་མེད་པའི་ཕྱིར་ཏེ་ཐར་པའི་རྒྱུ་ཟག་
པ་མེད་པའི་ས་བོན་དང་མི་ལྡན་པའི་ཕྱིར་རོ། །དེའི་ཕྱིར་དེ་དག་ནི་
གཏན་དུ་ཐར་པའི་རྒྱུ་དང་མི་ལྡན་པ་ཡིན་ནོ། །འགྲེལ་པར་ཐར་པའི་
རྒྱུ་གང་ཞེ་ན་དེ་བཞིན་ལ་ཉོན་མོངས་པའི་གནས་ངན་ལེན་གནས་པ་་
ཡིན་ཏེ་རྒྱུད་གང་ལ་གཉེན་པོའི་རྗེས་སུ་མཐུན་པའི་རྐྱེན་རྙེད་ན
ལེགས་པར་འཇོམས་ནུས་པ་དེ་སྐལ་པ་དང་ལྡན་པའི་ཕྱིར་རྒྱུ་ཞེས
བྱའོ༑ །ལྡོག་པ་ནི་རྒྱུ་དང་མི་ལྡན་པ་ཞེས་བྱའོ་ཞེས་འཆད་དོ། །འོན་
ཀྱང་ཐར་པའི་རྒྱུ་ནི་ཟག་པ་མེད་པའི་ས་བོན་ཡིན་ལ་དེ་ཡང་སྔར
རྒྱས་པར་བཤད་ཟིན་ཏོ། །དགོངས་པ་ངེས་པར་འགྲེལ་པ་ལ་སོགས་
པའི་མདོ་ཁ་ཅིག་དང་འདི་དང་མདོ་སྡེ་རྒྱན་ལ་སོགས་པ་བསྟན
བཅོས་རྣམས་ལས་ཡོངས་སུ་མྱ་ངན་ལས་མི་འདའ་བའི་ཆོས་ཅན་
བཤད་པ་གང་ཡིན་པ་དེ་ནི་ཐེག་པ་ཆེན་པོ་ལ་སོགས་པའི་ཆོས་ལ་ཞེ་་་
སྡང་བའི་གང་ཟག་གང་ཡིན་པ་དེ་ནི་ཐར་པའི་ལམ་དང་ཞེ་འགྲས་་
་རིང་མོ་ཞིག་ཏུ་མྱ་ངན་ལས་མི་འདའ་བའི་ཕྱིར་དུས་་་་་
གཞན་ལ་དགོངས་ནས་གསུངས་པ་ཡིན་གྱི་དེ་དག་ཀྱང་གཏན་ཡོངས་
སུ་མྱ་ངན་ལས་མི་འདའ་བ་ནི་རིགས་པ་མ་ཡིན་ཏེ་དེ་དག་གིས་ཉོན་་་་
མོངས་པ་སྤང་དུ་མི་རུང་བའི་སྒྲུབ་བྱེད་མེད་པའི་ཕྱིར་རོ། །དེའི་ཕྱིར་
རྒྱུད་བླ་མའི་འགྲེལ་པར་ཡང་། ཐོག་མེད་གྱུར་ཀྱང་ཐ་མ་དང་ལྡན་
པས༑ །རང་བཞིན་གྱིས་དག་རྟག་པའི་ཆོས་ཅན་ནི། །ཐོགས་མེད་
•635•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྦུབས་ཀྱིས་ཕྱི་སྒྲིབས་(༢༥༦ན)མི་མཐོང་སྟེ། །ཇི་ལྟར་གསེར་གྱི་
གཟུགས་ནི་སྒྲིབས་པ་བཞིན། །ཞེས་པ་ཁུངས་སུ་མཛད་ནས་ཐམས་
ཅད་ཀྱང་རྣམ་པར་དག་པར་གྱུར་དུ་རུང་བའི་རིགས་ཅན་དུ་
བསྒྲུབས་པ་ཡིན་ནོ། །ལྡན་པ་ལ་མཁས་པའི་ཕན་ཡོན་ནི། ཆོས་རྣམས་
ཀྱི་འཕེལ་བ་དང་འགྲིབ་པའི་ཚུལ་ཤེས་པར་འགྱུར་ཏེ་དེ་ལྡན་པའི་་་་་་
ཕན་ཡོན་ཡིན་པའི་ཕྱིར་རོ། །དེ་ལྟར་ཤེས་པ་ན་འཇིག་རྟེན་པའི་ལུས་
དང་ལོངས་སྤྱོད་ཕུན་སུམ་ཚོགས་པ་འབྱོར་ཅིང་རྒྱས་པ་དང་དེ་དག་་་
རྒུད་ཅིང་འགྲིབ་པ་ལ། མཐའ་གཅིག་ཏུ་ངེས་པར་མི་འགྱུར་ཞིང་ཕུན་
སུམ་ཚོགས་པ་ལ་རྗེས་སུ་ཆགས་པ་དང་རྒུད་པ་ལ་ཁོང་ཁྲོ་བ་སྤོང་
བར་འགྱུར་རོ། །ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་
ལེགས་པར་བཤད་པའི་རྒྱ་མཚོ་ཞེས་བྱ་བ་ལས་མཚན་ཉིད་ཀུན་ལས་་་
བཏུས་པ་ཞེས་བྱ་བ་ཀུན་ལས་བཏུས་པ་དང་པོའི་བཤད་པའོ།། །།
•636•

པར་བྱང་སྨོན་ཚིག །
འཇིག་རྟེན་མེས་པོས་འཇིག་རྟེན་མ་ལུས་པ། །རང་གི་འདོད་པས་རང་
དགར་བྱེད་པ་བརྫུན། །འདི་ཉིད་བདེན་ན་འདི་ལ་འགྲན་བཟོད་པའི། །རྣམ་
བཤད་འདི་འདྲའི་རྣམ་འགྲེལ་མེད་པ་ཅི། །གང་དག་རྣམ་དཔྱོད་ནུས་པ་མི་
དམན་ལ། །རྩོལ་བས་ལེ་ལོའི་གོ་སྐབས་བཅོམ་གྱུར་པའི། །སྙིང་ནས་ཀུན་བཏུས་
མཁས་པའི་གཞུང་བཞིན་དུ། །ཤེས་འདོད་དེ་ཡིས་རྣམ་བཤད་འདིར་འཇུག་
རིགས༑།ཚུལ་འདིར་དཔར་དུ་བསྐྲུན་པོའི་བསོད་ནམས་གང་། །ཟླ་ཟེར་ལྷུང་བའི་
གངས་རིའི་ཏོག་འདྲ་དེས། །ལམ་གོལ་འཁྱམས་པའི་ལུས་ཅན་འདི་དག་ཀུན། །
རྒྱལ་བའི་ལམ་བཟང་དམ་པ་འདིར་འཇུག་ཤོག །བདག་ཀྱང་ལམ་བཟང་འདི་
དང་མི་འབྲལ་ཞིང༌། །ཡུན་རིང་འགྲོགས་པའི་གྲོགས་བཟང་ལུས་སེམས་གཉིས། །
མ་རུང་འཆི་བདག་ཕྲ་མས་ཕྱེ་བའི་ཚེ། །དེ་ལ་མི་འདོད་མེད་པར་དགའ་བཞིན་
དུ༑ །དེ་ཡི་མོད་ལ་སེམས་ཀྱི་གཞོན་ནུ་ཡིས། །སྨོན་ལམ་ཚུལ་ཁྲིམས་བཞོན་པ་ལ་
རོལ་ཏེ། །མི་ཕམ་རྒྱལ་བའི་དྲུང་དུ་སོན་གྱུར་ནས། །གསུང་གི་བདུད་རྩིས་རྣ་བ་
ཚིམ་བྱེད་ཤོག །ཆོས་མངོན་རྒྱ་མཚོ་མང་ཐོས་ཁྱབ་འཇུག་མཐུས་བསྲུབས་ཤིང་། །
ལེགས་བཤད་ཆ་ཤས་ཡོངས་སུ་རྫོགས་པར་འཁྲུངས་གྱུར་པ། །བརྒྱ་ཕྲག་དཀའ་
གནས་ཀུན་དའི་ཟེའུ་འབྲུ་གསལ་བྱེད་འདི། །གྲངས་མེད་གདུལ་བྱ་བདེ་འབྱུང་
གཙུག་ན་གསལ་གྱུར་ཅིག །ལྷ་ཡི་ལམ་ནས་ཉི་ཟླ་འཛིན་མར་མ་ལྷུང་ཞིང་། །རི་ཡི་
དབང་པོ་ཆུ་གཏེར་སྨད་གཡོགས་མ་གྲོལ་བ། །དེ་སྲིད་འདི་ནི་ཡུམ་དོན་དོན་
གཉེར་སྐལ་ལྡན་གྱི། །རེ་བ་སྐོང་བའི་དབང་གི་རྒྱལ་པོར་འདིར་གནས་ཤོག །གང་
གི་ཁ་ཡི་པད་མོར་རྟག་པར་ཡང་། །འདི་ལྟ་བུ་ཡི་གཞུང་བཟང་རྒྱལ་པོ་ནི། །རོ་
འཛིན་གཟུགས་ཀྱིས་རྣམ་པར་རྩེན་པ་ཡི། །སྨྲ་དབང་འབུམ་སྡེས་རྒྱལ་བསྟན་
མཛེས་བྱེད་ཤོག །བཀྲ་ཤིས་ཀུན་ཚང་འབུམ་སྡེའི་ཆུ་བོའི་གཏེར། །ཇི་སྲིད་ཉི་ཟླའི་
•637.

བགྲོད་པ་གནས་ཀྱི་བར། །མཁས་གྲུབ་ཀླུ་དབང་འབུམ་སྡེས་ཉེར་བསྟེན་ཅིང༌། །
བཤད་སྒྲུབ་རླབས་ཀྱི་རོལ་རྩེད་ཉམས་མེད་ཤོག །ཅེས་པའི་སྙིགས་མའི་དུས་
འདིར་རྒྱལ་བའི་མཛད་པ་བྱེད་པར་རྒྱལ་བ་ཉིད་ཀྱིས་གསལ་བར་ལུང་དུ་བསྟན་་
པའི་གངས་རིའི་ཁྲོད་ཀྱི་ཤིང་རྟ་ཆེན་པོ་ཡབ་རྗེ་འཇམ་དཔལ་སྙིང་པོས་ཇི་ལྟར་་་་་
སྨོན་པར་མཛད་པ་དང་རྗེས་སུ་མཐུན་པར་སྐབས་དོན་དང་སྦྱར་བ་འདི་ཡང་
རྣམ་བཤད་ཆེན་མོ་འདིའི་འཕྲིན་ལས་འཕེལ་བའི་བསྔོ་བ་བླ་ན་མེད་པར་
བསམས་ནས་གསུང་རབ་འདི་ཉིད་དཔར་སྐྲུན་གྱི་རྒྱུ་སྦྱོར་བས་འདུན་པ་དྲག་་་་་
པོས་སྤེལ་བའོ།།
ཕྱག་དཔེ་འདི་ཉིད་པར་སྐྲུན་ཆེད་ལྷ་ལྡན་གཙུག་ལག་ཁང་གི་དགེ་སློང་བློ་་་་’
བཟང་ཆོས་གྲགས་ནས་སྒོར་ཁྲི་གཅིག་དང་ལྷོ་ཁ་པ་བདེ་ཆེན་རྡོ་རྗེ་ནས་སྒོར་་་་་
ཚིག་སྟོང་ཞལ་འདེབས་སུ་ཕུལ།
• 638·

དམ་པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ
སྟོད་ཆ།
《གངས་ཅན་ཁྱད་ནོར།)དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག
ཕུར་བུ། བློ་བཟང་འཇིགས་མེད། ཡེ་ཤེས། ཚེ་རིང་མ།
ཚེ་རིང་ཆོས་སྒྲོན། ལྷ་སྐྱིད། རྡོ་རྗེ་མཚོ། ལྷག་པ་སྒྲོལ་མ།
བཀྲ་གཡང་། བྱམས་པ་ཆོས་སྒྲོན། པདྨ་མཁའ་འགྲོ།
སྤེན་པ། བསོད་ནམས་དབྱངས་ཅན།
དེབ་འདིའི་ཞུ་དག་དང་དཀར་ཆག་སྒྲིག་མཁན།
རྒྱལ་མཚན་བྱམས་པ། ཚེ་རིང༌། ཚེ་བརྟན་རྡོ་རྗེ། འཕྲིན་ལས
བློ་བཟང་འཕགས་མཆོག།བློ་བཟང་འཇིགས་མེད། བཀྲ་གཡང་།
ཚེ་རིང་ཆོས་སྒྲོན།
གློག་ཀླད་ཡིག་འཇུག་པ། ལྷ་སྐྱིད། རྡོ་རྗེ་མཚོ། ལྷག་པ་སྒྲོལ་མ།
བྱམས་པ་ཆོས་སྒྲོན། པདྨ་མཁའ་འགྲོ། སྤེན་པ།
བསོད་ནམས་དབྱངས་ཅན།
མདུན་ཤོག་ཇུས་འགོད་པ། ཚེ་རིང་མ།
པར་སྒྲིག་ལག་རྩལ་པ། ཚེ་རིང་མ།

