༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG25132 ImageGroup: 11KG25140
LCCN: n/a ISBN: n/a
Title:
མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་པའིརྒྱ་མཚོ།
mngonpakunlasbtuspa'irgyacher'grel pa legs parbshad pa'irgya
mtsho/
Author: to-be-supplied
to-be-supplied
Descriptor: n/a
OriginalPublication: In/a
Place: n/a
Publisher: In/a
Date: In/a
Volume: 2
TotalVolumes: 2
TBRCPages: 2
IntroductoryPages: In/a
TextPages: n/a
ScanningInformation: ScannedatTibetan BuddhistResource Center 1430 MassachusettsAvenue Cambridge
|MA02138, USA.

༅། །དམ་པའི་ཆོས་མངོན་པ་ཀུན་ལས་བཏུས་པའི་
རྒྱ་ཆེར་འགྲེལ་པ་ལེགས་པར་བཤད་པའི་
རྒྱ་མཚོ་ཞེས་བྱ་བ་བཞུགས་སོ། །
༼སྨད་ཆ།༽
FREDUSES
མཛད་པ་པོ། རྗེ་བཙུན་རེད་མདའ་བ་གཞོན་ནུ་བློ་གྲོས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་་་་་་་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང་། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་
ནས་བཟུང་།
བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་
མུས་སུ།ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པ་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་་་་་་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང༌། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་་་་
མཛད་ལ། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་པ་
དང་༑ དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་ཡས་
སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་
མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་
རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང་བཅུད་སྣ་
ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་འཕར་
ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་
འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་་་་་་་

ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་་་
ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་ལྟ་
བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་ཁུལ་
གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན
པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་
བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་བདུད་་་་
རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་ཚོས་
བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་
དང༌༑ བྱམས་དང་སྙིང་རྗེས་རྒྱུད་དུལ་ཞིང༌། ཡ་རབས་དང་གཤིས་བཟང་གི་
མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་ཡར་རྒྱས་་
བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་གནས་པའི་
སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་
མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་་་་་་
ཕྱོགས་ས་དང་།ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་་་་་
ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ། གསུང་
རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་ཟིན་དག་
ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་་་
དཔེ་རྒྱུན་དཀོན་རིགས་ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་་་་་་
.2.

རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་དགོས་རྐྱེན། རིག་གཞུང་དོན་
གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་བཞིན་མ་
གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་
དུ་རྩ་བརླག་མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་
འཁེལ་བྱ་རྒྱུ་དེ་གཞན་ལ་འགེལ་ཐབས་མེད་པའི་རང་ཅག་ཁོ་ནའི་འགན་འཁྲི
ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་་་
གྱིས་༢༠༠༧ལོར་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་་
ཞེས་པའི་ཚན་པ་ཞིག་ཆེད་དུ་བཙུགས་ནས་ཕྱོགས་གཉིས་ནས་ཐུན་མོང་དུ་མ་་་་་
ཐེབས་འབོར་ཆེན་བཞག་ཏེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་
བའི་ཉེར་མཁོའི་ཆེད་དུ་གངས་ཅན་ཁྱད་ནོར་ཞེས་པའི་དཔེ་ཚོགས་གསར་དུ་
བསྒྲིགས་ཏེ་ད་ཕན་པོད་འཕྲེང་སུམ་བརྒྱ་ལྷག་པར་སྐྲུན་ཟིན་པ་དང་། དགོན་སྡེ་
དང༌། སྤྱི་ཚོགས་ཀྱི་དཔེ་མཛོད་ཁང་ཉིས་བརྒྱ་ལྷག་ལ་པོད་ཕྲེང་ཆ་ཚང་རེ་རིན་
མེད་འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་
ཞུས་ཏེ། རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་
ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་། ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་
ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
3.

རྒྱབ་སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་
ཐུགས་རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་
ལུགས་གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་་་་་
རིགས་དང་ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་མཁོ་བའི་
རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་
མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་
སྩོལ་ཡོད་པ་མ ཁྱེན་ཞེས་ཞུའོ།།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
་4.

བསྡུ་སྒྲིག་གསལ་བཤད།
དེ་ཡང་རྗེ་བདག་ཉིད་ཆེན་པོ་བློ་བཟང་གྲགས་པའི་ཞལ་སྔ་ནས། མཛད་པ་
ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །ཞེས་ཇི་ལྟར་གསུངས་
པ་ལྟར་རྗེ་བཙུན་དམ་པ་རེད་མདའ་བ་ཆེན་པོ་ཀུ་མ་ར་མ་ཏི་ཞེས་འཇིག་རྟེན་
གསུམ་ན་མཆོག་ཏུ་དཀར་བའི་གྲགས་པའི་བ་དན་ཆེས་ཆེར་གསལ་བ་འདི་ཉིད་་
ཀྱི་རང་གི་སློབ་མ་ཤར་རྒྱལ་མོ་རོང་བ་ཀུན་མཁྱེན་ཤེས་རབ་འོད་ཟེར་དང་།
བྱང་ཙོང་ཁ་པ་བཀའ་བཞི་འཛིན་པ་བློ་བཟང་གྲགས་པ་ལ་སོགས་པ་སྡེ་སྣོད་
འཛིན་པ་དུ་མས་བསྐུལ་བའི་ངོར་གདན་ས་ཆེན་པོ་དཔལ་ལྡན་ས་སྐྱར་དབུ་་་་་
བཙུགས་ཏེ་དཔལ་ངམ་རིང་གི་ཆོས་གྲྭ་ཆེན་པོར་སྦྱར་བར་མཛད་པའི་《དམ་
པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་
པའི་རྒྱ་མཚོ།>ཞེས་པ་འདི་ནི་རྒྱལ་བའི་གསུང་རབ་སྤྱི་དང་ཁྱད་པར་མངོན་པ་་་་་
ཀུན་ལས་བཏུས་པའི་གཞུང་གི་དཀའ་བའི་གནད་རྣམས་རྒྱབ་རྟེན་ལུང་དང་དྲི་་་
མ་མེད་པའི་རིགས་པ་ལ་བརྟེན་ཏེ་རྗོད་བྱེད་ཀྱི་ཚིག་ཉུང་ཞིང་བརྗོད་བྱའི་དོན་་་་
རྒྱས་ལ་ཁ་གསལ་ཞིང་གོ་བདེ་བ་བཅས་ཀྱི་སྒོ་ནས་གཏན་ལ་ཕབ་པས་ན་སྔ་དེང་་
གི་མཁས་དབང་རྣམས་ཀྱི་ཚད་ལྡན་གྱི་ལེགས་བཤད་ཞིག་ཏུ་མཐུན་སྣང་དུ་གྲུབ་
པ་འདི་ལགས་ཤིང་། གསུང་རབ་འདི་ཉིད་ནི་དེ་སྔོན་ནས་དཔེ་དཀོན་ཞིག་ཡིན་
ཁར་བར་སྐབས་བསྟན་པ་ཉམས་དམས་པའི་དུས་སུ་དེ་བས་ཀྱང་དཔེ་དཀོན་
མཇལ་དཀའ་བ་ཞིག་ཏུ་གྱུར་སྟབས་བར་ལམ་དོན་གཉེར་ཅན་དུ་མ་དང་དགེ་་་་་
བའི་བཤེས་གཉེན་གྱི་དྲིན་ལས་ཕྱག་དཔེ་འདི་ཉིད་ཀྱི་མ་ཕྱི་སོག་པོ་རྡ་ཁུ་རའི་་་་་་
པར་མ་ཞིག་རྙེད་སོན་བྱུང་བ་དེར་པར་རྩ་བཅོལ་ཐོག་དེའི་ནང་དུ་མི་གསལ་
བའི་དོགས་གནད་ཅན་ཀྱི་ཚིག་རྣམས་གྲུ་འཛིན་གཉིས་པ་ཕོ་བྲང་པོ་ཏཱ་ལར་
བཞུགས་པའི་ཕྱག་དཔེ་བྲིས་མ་ཞིག་རྙེད་སོན་བྱུང་བ་དེར་དཔེ་བསྡུར་ཞུས་ཏེ་རྒྱ་
* 1.

ཆེའི་གཞུང་ཆེན་འཆད་ཉན་པ་རྣམས་ནས་གཟིགས་བདེ་བའི་ཆེད་བསྟན་བཅོས་
འདིའི་ས་བཅད་ལྟར་དཀར་ཆག་བསྒྲིགས་ནས་དེབ་གཟུགས་སྟོད་སྨད་གཉིས་ཏེ་
གངས་ཅན་ཁྱད་ནོར་དཔེ་ཚོགས་པོད་ཕྲེང་སུམ་བརྒྱ་ཉེར་གཉིས་དང་སུམ་བརྒྱ་་་
ཉེར་གསུམ་དུ་བསྒྲིགས་ནས་པར་སྐྲུན་ཞུས་པ་ཡིན།
ཕྱག་དཔེ་འདི་དག་གོ་སྒྲིག་ཞུས་པའི་གོ་རིམ་ནང་དོན་གཉེར་ཅན་དུ་མའི་རྩ་
ཆེའི་དགོངས་འཆར་དང་ངེད་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་སྙིགས་
འདོར་བཅུད་ལེན་གྱི་ལས་ཀའི་གཞི་རྩ་གཞིར་བཟུང་ཕྱག་དཔེའི་ནང་གི་ཡིག་་་་་་
ནོར་དང་དེང་གི་བརྡ་སྤྲོད་དང་མི་མཐུན་པ་རྣམས་ལ་བཅོས་ནོར་ཤོར་བ་སོགས་
ཀྱི་ཉེས་པ་མི་འབྱུང་བའི་ཆེད་ཡིག་ནོར་དང་དོགས་གཞི་ཅན་གྱི་ཚིག་རྣམས་མ་་
དཔེ་ཇི་བཞིན་རང་སོར་བཞག་ཐོག་བཅོས་པ་རྣམས་མཆན་བུ་བཏབ་ནས་འོག་་་་
ཏུ་བཀོད་ཡོད།
ཞུས་དག་བྱེད་སྐབས་ཀྱང་ཐོག་མའི་ཞུས་དག་དང༌། བསྐྱར་ཞུས། ཡང་ཞུས།
ཞུས་ཆེན་བཅས་ཞུ་དག་གི་རིམ་པ་བཞི་ལྷག་ཙམ་བརྒྱུད་ཅིང་སྤྱིར་ན་ཚིག་དོན་་་་་
གཉིས་ཐད་ནས་ཞུ་དག་འཕེར་ངེས་སུ་རློམས་ཀྱང་ད་དུང་ཡང་ཡིག་ནོར་དང་་་་་
ཆད་ལྷག་སོགས་སྐྱོན་ཆ་མི་ཉུང་བ་ཞིག་འབྱུང་སྲིད་པས་ན་རྒྱ་ཆེའི་རིག་གཞུང་་་་་
འཆད་ཉན་པ་རྣམས་ཀྱིས་ལེགས་སྤེལ་ཉེས་འགོག་གི་བཀའ་སློབ་མཛུབ་མོ་རི་་་་་་
སྟོན་ཚུལ་དུ་བསྩལ་གནང་ཡོད་པའི་རེ་འདུན་ཞུ་རྒྱུ་དང་ངེད་ཚོའི་ལས་དོན་གང་
ཅིའི་ཐད་ལྷག་བསམ་རྣམ་དག་གིས་སློབ་སྟོན་དང་མཐུན་རྐྱེན་གྱིས་རྒྱབ་སྐྱོར་་་་
གནང་མཁན་ཚན་པ་ཁག་དང་མི་སྒེར་བཅས་ལ་སྙིང་དབུས་ནས་ཐུགས་རྗེ་ཆེ་་་་་་
ཞེས་ཞུ་རྒྱུ་ཡིན།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
.2.

མཛད་རྣམ་མདོར་བསྡུས།
རེད་མདའ་བ་གཞོན་ནུ་བློ་གྲོས་ཀྱི་མཛད་པའི་མངོན་པ་ཀུན་བཏུས་ཀྱི་རྣམ་་
བཤད་དེ་ཉིད་མཇལ་བ་ལ། མཛད་པ་པོའི་ངོ་སྤྲོད་ཀྱི་ཚུལ་དུ་རྣམ་ཐར་མདོ་ཙམ་
བརྗོད་ན། དེ་ཡང་དམ་པ་དེ་ཉིད་འཁྲུངས་ཡུལ་ནི། བོད་ཀྱི་རྡོ་རྗེ་གདན་གཉིས་
པ་དཔལ་ལྡན་ས་སྐྱ་དང་ཁད་ཉེ་བར་རེ་མདའ་ཁ་སོར་གྲགས་པ་དེར ཆོས་རྒྱལ་
སྲོང་བཙན་སྒམ་པོའི་ནང་བློན་བློན་པོ་མགར་སྟོང་བཙན་ཡུལ་བཟུང་གི་བརྒྱུད་
པ་ཡབ་རེ་མདའ་བློ་ཆེན་བཀྲ་ཤིས་རྒྱལ་མཚན་དང་། ཡུམ་ལྷག་བསམ་རྣམ་པར་
དག་པ་བྲམ་ཟེ་གསལ་བའི་ཚུལ་ཁྲིམས་དང་ཚུལ་མཚུངས་པ་ཡེ་ཤེས་ཀྱི་མཁའ་་་་་་
འགྲོ་མ། སློབ་ལོ་དབང་ཕྱུག་སྐྱིད་གཉིས་ཀྱི་སྲས་སུ་རབ་བྱུང་དྲུག་པའི་ས་གླང་
ཆིག་སྟོང་སུམ་བརྒྱ་ཞེ་དགུ་ལོར་སྐུ་བལྟམས།ཡབ་ཡུམ་གཉིས་ཀ་གཞོན་ནུའི་དུས་
སུ་སྐུ་འདས། ཨ་ནེ་ཚད་ལྡན་གྱི་མཁའ་འགྲོ་མ་བཀྲ་ཤིས་འབུམ་གྱིས་གཞོན་ནུ་
ཉིད་ནས་མཁས་པའི་དབང་པོར་གྱུར་གྱི་བར་དུ་ཞབས་ཏོག་སྐྱོ་ངལ་མེད་པར་་་་
ཕུལ་བའི་ཤིན་ཏུ་བཀའ་དྲིན་ཆེ་གསུངས། བདག་ཉིད་ཆེན་པོ་འདི་བྱིས་པའི་དུས་
སུ་ཨ་ནེ་ལ་ང་ཡང་ན་དཔོན་ཆེན་གྱི་ལག་བཏག་བླངས་ནས་བོད་ཁམས་བདེ་བ་་་
བཀོད་ཡང་ན་སངས་རྒྱས་ཀྱི་བསྟན་པའི་སྒོར་ཞུགས་ནས་སངས་རྒྱས་ཀྱི་བསྟན་་་་
པ་ཉིན་མོ་ལྟར་གསལ་བར་བྱེད་གསུངས་པ་སོགས་གཞོན་ནུ་ཉིད་ནས་ཐ་མལ་་
སྤྱོད་ཚུལ་ཀུན་དང་བྲལ་ཞིང་དམ་པའི་རང་མདངས་ཆེས་ཆེར་གསལ་བས། རྗེ་
བཙུན་དམ་པ་རེ་མདའ་ཆེན་པོ་ཀུ་མ་ར་མ་ཏི་ཞེས་འཇིག་རྟེན་གསུམ་ན་མཆོག་་་
ཏུ་དཀར་བའི་གྲགས་པའི་བ་དན་ཆེས་ཆེར་གསལ་བ་འདི་ཉིད་ཀྱི་ཆེ་བའི་ཡོན་་་་་
ཏན་གྱི་ཁྱད་པར་ནི་མཁས་གྲུབ་ཐམས་ཅད་མཁྱེན་པའི་གསུང་ལས། འདི་ནི་
གཞོན་ནུ་ན་ཚོད་ཡོངས་སུ་མ་སྨིན་པའི་སྐབས་ཉིད་ནས་ལེགས་པར་སྤྱད་པའི་་་་་་
ནུས་པ་ཡོངས་སུ་སྨིན་པས། ཆོས་བརྒྱད་བུང་བའི་རོལ་རྩེད་ལ་ཆགས་པའི་ཀུན་
• 1•

རྟོག་སྤྲོས་པའི་ཉི་མ་ནི་ནུབ་ཆགས་སྡང་འབྱུང་པོའི་བྱ་ཚོགས་རྒྱུ་བའི་མུན་པའི་་་་
སྨག་རུམ་ནི་སངས། ཐུབ་བསྟན་གངས་ཀྱི་རི་སུལ་སྐྱོང་བའི་རྣམ་དཔྱོད་གདོང་
ལྔའི་ལུས་རྩལ་ནི་ཡོངས་སུ་རྫོགས། སྲིད་གསུམ་དྲི་ཟའི་གྲོང་ཁྱེར་ལྟར་གཟིགས་
ནས་རྒྱལ་སྲས་སྒྱུ་མའི་རྣམ་རོལ་གྱིས་སྤྱོད་པ་ཞིག་སྟེ་གཞོན་ནུ་ལ་རབ་ཏུ་བྱུང་
ནས་རྒྱལ་བའི་བསྟན་པ་ལུང་གི་ཆོས་མཐའ་དག་ལ་ལེགས་པར་སྦྱངས། དབང་
ལུང་གསན་པ་ཙམ་མ་གཏོགས་ད་ལྟའི་བཤེས་གཉེན་གཞན་དག་གི་ཞལ་ལརག་་
ལས་པ་མེད་པར་མདོ་རྒྱུད་དགོངས་འགྲེལ་དང་བཅས་པ་གང་ལ་ཡང་ལན
གཅིག་གམ་གཉིས་ཞིབ་ཏུ་གཟིགས་པ་ཙམ་གྱི་བསྟན་གཅོས་དེའི་རྩ་འགྲེལ་་་་་་་་་
ལེགས་པར་སྦྱར་བའི་དོན་གྱི་ལུས་ཡོངས་སུ་རྫོགས་པ་ཁོག་བསྒྲིགས་ཏེ། རང་རང་
གི་ལུགས་མ་འདྲེས་པར་ཐུགས་སུ་ཆུད་ནས་རིགས་པའི་ལམ་ནས་མཐའ་དག་་་་་་
པར་དྲངས་ཏེ་གཞན་ལ་འདོམས་པ་ལ་ཐོགས་པ་མི་མངའ་ཞིང་ཁྱད་པར་དབུ་་་་་
ཚད་ཀྱི་རིགས་ལམ་ཐམས་ཅད་དུས་ཕྱིས་ནུབ་ཕྱོགས་ཀྱི་མཁས་པ་ཀུན་གྱི་མགོ་བོ་
ལ་བཀའི་ཕྲེང་བ་ངལ་གསོ་བགྱིས་པའི་ཤིང་རྟ་ཆེན་པོར་གྱུར་པ་བཞིན་ནོ། །དམ་
པ་འདིའི་མངོན་པར་རྟོགས་པའི་ཡོན་ཏན་ནི་ལྷག་པའི་ཚུལ་ཁྲིམས་ཉེས་སྤྱོད་ཀྱི་་
དྲི་མ་ཐམས་ཅད་དང་བྲལ་བ་མངའ་བས་གནས་བརྟན་འདུལ་བ་འཛིན་པ་་་་་
གསེར་རིའི་ཕྲེང་བའི་དབུས་ན་ལྷུན་པོ་ལྟར་མངོན་པར་འཕགས་ཤིང་། བདག་
པས་གཞན་གཅེས་པའི་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་ལ་རྒྱུན་
ཆགས་པར་མངའ་བས་འགྲོ་བ་ཀུན་ལ་བུ་གཅིག་པ་ལྟར། དགོངས་ཏེ་གཞན་ལ་
ཕན་པར་འགྱུར་ན། དམྱལ་བའི་མེ་ཡང་པདྨའི་ཚལ་ལྟར་གཟིགས་ནས་འཇུག་པ་
ལ་ཡ་མི་ང་ཞིང་། རང་གི་ཆེད་དུ་ནི་ཡོངས་སུ་དག་པའི་ཞིང་གི་འབྱོར་བ་ཡང་རྨི
ལམ་གྱི་དགའ་སྟོན་ལྟར་གཟིགས་ནས་བལྟོས་པ་མེད་པ་གང་ཡིན་པ་འདི་ནི་སོ་་་་
སོ་སྐྱེ་བོའི་བྱང་ཆུབ་སེམས་དཔའ་ཕལ་མོ་ཆེ་དག་གིས་རྗེས་སུ་ཡི་རང་བ་ཙམ་་
ཡང་བྱ་དཀའ་བའི་རྒྱལ་སྲས་ཀྱི་སྙིང་སྟོབས་ཕུལ་དུ་བྱུང་བ་མངའ་ཞིང་། དཔལ་
• 2.

གསང་བ་འདུས་པ་དང་། འཁོར་ལོ་བདེ་མཆོག་སོགས་ཀྱི་བསྐྱེད་རྫོགས་ཀྱི་ཏིང་
ངེ་འཛིན་ཤིན་ཏུ་བརྟན་པོ་བརྙེས་པས། ཐུན་མོང་དང་ཐུན་མོང་མ་ཡིན་པའི་
མངོན་པར་རྟོགས་པའི་ཡོན་ཏན་གྱི་ཚོགས་ལ་འགྲན་པའི་ཟླ་ཐམས་ཅད་བྲལ་བ།
དེའི་མཐུས་རྒྱལ་བའི་སྤྱན་སྔར་ཁས་བླངས་པའི་དམ་ཚིག་ལས་མི་གཡེལ་བའི་་
སྲུང་མ་ཁྱད་པར་ཅན་དང་། དཀར་ཕྱོགས་མངོན་པར་སྐྱོང་བའི་ལྷ་དག་གིས
དངོས་སུ་བསྙེན་བཀུར་ཞིང་ལེགས་སོ་གསོལ་བའི་ཚིག་གིས་མངོན་པར་བསྔགས་
པ་གཞན་ལ་ཆོས་སྟོན་པའི་འཕྲིན་ལས་ལྷུར་མཛད་པ་ལ་དགོངས་པ་མངོན་དུ་་་་་
ཕྱོགས་པའི་ཚེ། ནུབ་ཕྱོགས་ནམ་མཁའི་དབུས་ནས་འཕགས་པ་ཀླུ་སྒྲུབ་དང་
ཐོགས་མེད་ལ་སོགས་པའི་ཤིང་རྟའི་སྲོལ་འབྱེད་ཆེན་པོ་དག་གིས་དམ་པའི་ཆོས་་
ཀྱི་རྔ་བོ་ཆེ་བཞི་མངོན་པར་བརྡུངས་པའི་སྒྲ་ཆེན་པོས་འཇིག་རྟེན་གང་བར་བྱས་
པའི་ལྟས་མངོན་པར་གཟིགས་པ་ལ་སོགས་པ་བརྗོད་ཀྱི་མི་ལང་བའི་ཡོན་ཏན་གྱི་
ཚོགས་ཀྱི་མཐོ་བ་ཞིག་སྟེ། རྗེ་བཙུན་དམ་པ་འདི་ཉིད་ཀྱི་བཀའ་དྲིན་ལ་བརྟེན་
ནས་རྗེ་བླ་མ་བློ་བཟང་གྲགས་པའི་དཔལ་གྱིས་ཀྱང་རྒྱལ་བའི་གསུང་རབ་ཀྱི་དྲང་
ངེས་རྣམ་པར་འབྱེད་པའི་ཤིང་རྟ་ཆེན་པོ་དག་གི་ལམ་སྲོལ་དབུ་ཚད་ཀྱི་རིགས་་་་་
པའི་སྒོ་དང་པོ་རྗེ་བཙུན་འདི་ཉིད་ལས་བརྙེས་པས། དེའི་ཕྱིར་འགྲན་ཟླ་མེད་
པའི་བླ་མའི་གཙོ་བོར་མཛད་པ་ཡིན་ནོ། །དེ་ཙམ་མ་ཟད་དངོས་སློབ་རྗེས་
འབྲངས་དང་བཅས་པའི་བསྔགས་བརྗོད་ཀྱི་མེ་ཏོག་འཐོར་ཞིང་། ཕྱིས་སུ་བྱོན་
པའི་ཡོངས་གྲགས་ཀྱི་མཁས་གྲུབ་གཉིས་ལྡན་གྱི་ཚད་མའི་སྐྱེ་བོ་དཔེར་ན། དེ་
ལྟར་ཐོས་བསམ་གནད་དུ་ལེགས་སོང་། །དེ་ཉིད་བསྒོམ་དང་ཉམས་ལེན་གཙོ་བོ་
ཡིན༑ །ཐོས་བསམ་སྒོམ་གསུམ་གཅིག་ཆར་འབྱུང་བས་ན། །ཚེགས་མེད་ལམ་གྱི་
རྟོགས་པ་རྙེད་པར་གྱུར། །རྒྱ་བོད་མཁས་པའི་སྐྱེ་བོ་ཕལ་མོ་ཆེས། །མཚམས་དང་
འདག་སྦྱར་གཅིག་དྲིལ་མ་མཛད་ཀྱང༌། །འཆད་རྩོད་རྩོམ་པའི་མཛད་པ་མཛད་
བཞིན་པར། །ས་ལམ་རྟོགས་པ་ཕུལ་བྱུང་རྙེད་ལ་ལྟོས། །ཞེས་པའི་རྣམ་ཐར་
3.

བདག་གིར་བཞེས་པའི་རྒྱལ་བའི་རིང་ལུགས་པ་ཆེན་པོ་ལྕང་སྐྱ་རོལ་པའི་རྡོ་རྗེས་
ཀྱང༌༑ རྗེ་བཙུན་དམ་པ་འདི་ཉིད་ཀྱིས་མཛད་པའི་ཀུན་བཏུས་བཀའ་འགྲེལ་ལ
བསྔགས་བརྗོད་མང་དུ་མཛད་དེ།དེ་ལྟར་ཡང་ཐུའུ་བཀྭན་ཆོས་ཀྱི་ཉི་མས་མཛད་
པའི་རྗེ་དེ་ཉིད་ཀྱི་རྣམ་ཐར་ལས། ཀུན་བཏུས་ཀྱི་འགྲེལ་བ་དུ་མ་ཞིག་མཇལ་བའི་
རྐྱེན་བྱས་ཀུན་བཏུས་དར་ཊིག་དེ་ཤིན་ཏུ་ལེགས་པ་འདུག་ནའང་། ཕྱིས་སུ་རེ་
མདའ་བའི་ཀུན་བཏུས་ཀྱི་བཀའ་འགྲེལ་ཕྱག་ཏུ་བྱུང་ནས་གཟིགས་རྟོགས་མཛད་
པས༑ ཐུགས་ལྷག་པར་དྲངས་ཏེ་འགྲེལ་པ་དེ་ལ་བསྔགས་བརྗོད་ཡང་ཡང་མཛད།
ཞལ་ནས་ཐེག་པ་གསུམ་གྱི་གཞི་ལམ་འབྲས་བུ་གསུམ་རྒྱ་ཆེར་བསྟན་ལ་འབེབས་་
པ་ལ་འཕགས་པ་ཐོགས་མེད་ཀྱི་གཞུང་འདི་ལྟ་བུ་གཞན་མི་འདུག་པས། བསྟན་
པ་ལ་བཀའ་དྲིན་བསམ་གྱི་མི་ཁྱབ་པ་འདུག་ཅེས་ཡང་ཡང་གསུངས་པ་སོགས་་་་་
ཐུན་མོང་མ་ཡིན་པའི་རྣམ་ཐར་བསམ་གྱི་མི་ཁྱབ་པ་ཡོད་ཀྱང་རེ་ཞིག་དེ་ཙམ་གྱི་་
བསྡུས་པར་བྱས་སོ།།
•4•

དཀར་ཆག
(1)
ལེའུ་གཉིས་པ།
རྟོགས་པར་དཀའ་བའི་གནས་བྱེ་བྲག་ཏུ་གཏན་ལ་འབེབས་པ། (1)
སྤྱད་བྱ་མངོན་རྟོགས་ཀྱི་དམིགས་ཡུལ་བདེན་པ་བཞིའི་རང་བཞིན་བྱེ་བྲག་ཏུ་
གཏན་ལ་འབེབས་པ་བདེན་པ་རྣམ་པར་ངེས་པ་། (2)
(2)བདེན་པའི་དབྱེ་བ།
(8)བདེན་པ་སོ་སོའི་རང་བཞིན་བཤད་པ།
(8)སྡུག་བསྔལ་བདེན་པ་བཤད་པ།
ཀུན་འབྱུང་བདེན་པ་བཤད་པ། ·(135)
མངོན་དུ་བྱ་བ་འགོག་པའི་བདེན་པ་བཤད་པ། (260)
བསྟན་པར་བྱ་བའི་ལམ་གྱི་བདེན་པ་བཤད་པ། (277)
ལེའུ་གསུམ་པ། (339)
སྤྱོད་པ་རང་གི་ངོ་བོ་མངོན་རྟོགས་ཀྱི་རྒྱུ་ཚོགས་བཤད་པ། (339)
·(339)
གསུང་རབ་ནས་བཤད་པ།
དེའི་ཡུལ་ཅན་བཤད་པ། (346)
དེའི་དམིགས་བྱའི་རྣམ་དབྱེ་བཤད་པ། (347)
བསམ་བྱུང་གི་རིགས་པ་བཤད་པ། ·(353)
དཔྱད་པ་ལས་བྱུང་བའི་མངོན་རྟོགས་བཤད་པ། ·(355)
སྒོམ་བྱུང་གི་ས་བཤད་པ། (356)
ཆོས་ལ་མཁས་གནས་བཤད་པ། (358)
ཤིན་ཏུ་རྒྱས་པ་ཁྱད་པར་དུ་བཤད་པ། (361)
ལེའུ་བཞི་པ། ·(382)
སྤྱད་པའི་འབྲས་བུ་རང་དོན་ཐོབ་པ་རྣམ་ངེས་བཤད་པ།
ཐོབ་བྱེད་གང་ཟག་རྣམ་པར་བཞག་པ་བཤད་པ། ·(382)
1.

ཐོབ་བྱ་མངོན་པར་རྟོགས་པ་རྣམ་པར་བཞག་པ། (420)
ལེའུ་ལྔ་པ།
(461)
གཞན་དོན་འབེལ་བའི་གཏམ་རྣམ་པར་ངེས་པ་བཤད་པ། ཟ་(461)
དོན་རྣམ་པར་ངེས་པ་བཤད་པ། (461)
རྣམ་པར་བཤད་པ་རྣམ་པར་ངེས་པ་བཤད་པ།
⚫(463)
རབ་ཏུ་ཕྱེ་ནས་ཀུན་ཏུ་སྟོན་པ་རྣམ་པར་ངེས་པ་བཤད་པ། (472)
ཡང་དག་པར་འདྲི་བ་རྣམ་པར་ངེས་པ་བཤད་པ།.
(474)
བསྡུ་བ་རྣམ་པར་ངེས་པ་བཤད་པ།
(475)
སྨྲ་བ་རྣམ་པར་ངེས་པ་བཤད་པ།
(476)
ལྡེམ་པོར་དགོངས་པ་རྣམ་པར་ངེས་པ་བཤད་པ། 483)
བསྟན་བཅོས་ཀྱི་མིང་དོན་བཤད་ནས་མཇུག་བསྡུ་བ། (488)
·2·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལེའུ་གཉིས་པ།
རྟོགས་པར་དཀའ་བའི་གནས་བྱེ་བྲག་ཏུ་གཏན་ལ་འབེབས་པ།
དེ་ལྟར་ཆོས་གསུམ་གྱི་རང་བཞིན་རྒྱས་པར་བཤད་ནས་དེའི་འོག་་
ཏུ་རྟོགས་པར་དཀའ་བའི་གནས་བྱེ་བྲག་ཏུ་གཏན་ལ་འབེབས་པར་་་་
བཞེད་ནས། རྣམ་པར་ངེས་པ་གང་ཞེ་ན་ཞེས་སྨོས་སོ། །དེ་ཡང་དོན་
བཞིས་རིག་པར་བྱ་སྟེ་འདི་ལྟར། སྤྱད་བྱ་མངོན་རྟོགས་ཀྱི་དམིགས་
ཡུལ་བདེན་པ་བཞིའི་རང་བཞིན་བྱེ་བྲག་ཏུ་གཏན་ལ་འབེབས་པ་་་་་་་
བདེན་པ་རྣམ་པར་ངེས་པ་དང༌། སྤྱོད་པ་རང་གི་ངོ་བོ་མངོན་རྟོགས་
ཀྱི་རྒྱུ་ཚོགས་བྱེ་བྲག་ཏུ་གཏན་ལ་འབེབས་པ་ཆོས་རྣམ་པར་ངེས་པ་་་་་
དང་༑ སྤྱད་པའི་འབྲས་བུ་ལ་གཉིས་ཏེ་རང་དོན་དང་གཞན་དོན་ནོ། །
དེ་ལ་རང་དོན་རྟོགས་པའི་ཆོས་དེ་ཉིད་ཐོབ་བྱེད་ཀྱི་གང་ཟག །ཐོབ་
པར་བྱ་བའི་མངོན་རྟོགས། ཐོབ་འབྲས་ཡོན་ཏན་གྱི་དབྱེ་བ་དང་
བཅས་པ་བྱེ་བྲག་ཏུ་གཏན་ལ་འབེབས་པར་བྱེད་པ་ཐོབ་པ་རྣམ་པར
ངེས་པ་དང་། གཞན་དོན་ལུང་གི་ཆོས་དང་འབྲེལ་བ་སློབ་མ་རྗེས་སུ་
བཟུང་བའི་ཡན་ལག་མདོ་དང་བསྟན་བཅོས་ཀྱིས་( ༢༥༦བ)བཤད་
པའི་ཚུལ། རྒོལ་བ་ཚར་གཅད་པའི་ཡན་ལག་རྒོལ་ཕྱིར་རྒོལ་རྩོད་པའི་
ཚུལ༑ དྲང་དོན་གྱི་དགོངས་པ་རྟོགས་པའི་ཡན་ལག་ལྡེམ་དགོངས་ཀྱི་
བརྗོད་པ་ཟབ་མོ་བཤད་ཐབས་རྣམས་བྱེ་བྲག་ཏུ་གཏན་ལ་འབེབས་་་་
པ་འབྲེལ་བའི་གཏམ་རྣམ་པར་ངེས་པ་རྣམས་སོ། །
•1.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྤྱད་བྱ་མངོན་རྟོགས་ཀྱི་དམིགས་ཡུལ་བདེན་པ་བཞིའི་
རང་བཞིན་བྱེ་བྲག་ཏུ་གཏན་ལ་འབེབས་པ་
བདེན་པ་རྣམ་པར་ངེས་པ་།
དེ་རྣམས་ལས་རེ་ཞིག་པ་བདེན་པ་རྣམ་པར་ངེས་པ་འཆད་པར་
བཞེད་ནས་བདེན་པ་རྣམ་པར་ངེས་པ་གང་ཞེ་ན་ཞེས་གསུངས་ཏེ།
འདི་ཡང་བདེན་པའི་དབྱེ་བ་དང༌། སོ་སོའི་རང་བཞིན་དང་། བདེན་
པའི་རྣམ་པ་འཇིག་རྟེན་པ་དང་འཇིག་རྟེན་ལས་འདས་པའི་ཁྱད
པར་བསྟན་པ་གསུམ་གྱིས་རིག་པར་བྱའོ།།
བདེན་པའི་དབྱེ་བ།
དང་པོ་ནི། འཕགས་པའི་བདེན་པ་བཞི་པོ་དག་སྟེ་འདི་ལྟར། མི
བཟད་པའི་ནད་ལྟར་ཐོག་མར་རྣལ་འབྱོར་པ་རྣམས་ཀྱིས་གང་གི་་་
རང་བཞིན་ཤེས་པར་བྱ་བ་སྡུག་བསྔལ་གྱི་བདེན་པ་དང༌། དེའི་འོག
ཏུ་ནད་ཀྱི་རྒྱུ་ལྟར་འབད་པས་སྤང་བར་བྱ་བ་ཀུན་འབྱུང་གི་བདེན་པ་
དང་༑ དེའི་འོག་ཏུ་ནད་མེད་པ་ལྟར་མངོན་སུམ་དུ་བྱ་བ་འགོག་པའི་
བདེན་པ་དང་། དེའི་འོག་ཏུ་དེ་རྣམས་ཀྱི་དོན་དུ་འབད་པས་བརྟེན་
པར་བྱ་བ་ལམ་གྱི་བདེན་པ་རྣམས་སོ། །ཅིའི་ཕྱིར་འདི་རྣམས་ལ
འཕགས་པའི་བདེན་པ་ཞེས་བྱ་ཞེ་ན། འདི་རྣམས་ནི་སྡུག་བསྔལ་དང་
སྡུག་བསྔལ་ཀུན་འབྱུང་བ་སོགས་ཀྱི་ངོ་བོར་འཕགས་པ་རྣམས་ཀྱིས་་་་
ཇི་ལྟ་བ་བཞིན་དུ་གཟིགས་ཀྱིས་བྱིས་པ་རྣམས་ཀྱི་ནི་མ་ཡིན་པས་དེའི་
2.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཕྱིར་འཕགས་པའི་བདེན་པ་ཞེས་བྱའོ། །ཅིའི་ཕྱིར་བདེན་པ་ཞེས་བྱ་ཞེ་
བསྟན་པ་དང་མི་མཐུན་པ་མེད་པ་དང་དེ་མཐོང་བ་རྣམ་པར་
ན༑
དག་པར་འགྱུར་བའི་ཕྱིར་བདེན་པ་ཡིན་ནོ། །དེ་ལ་བསྟན་པ་དང་
མཐུན་པའི་དོན་ནི་འདི་རྣམས་སྡུག་བསྔལ་ལ་སོགས་པར་ཇི་ལྟར་
བསྟན་པ་དེ་ལྟར་རིགས་པའི་རྗེས་སུ་འབྲང་བ་དག་གིས་རྣམ་པར་་་་་་་
དཔྱད་ན་ཡང་དེ་བཞིན་དུ་གནས་ཀྱི་རྣམ་པ་གཞན་དུ་བྱ་བར་མི་ནུས་
པས་དེའི་ཕྱིར་བསྟན་པ་དང་མི་མཐུན་པ་མེད་པ་ཞེས་བྱའོ། །དེའི་
ཕྱིར་རྣམ་པར་གཏན་ལ་དབབ་པ་བསྡུ་བ་ལས། བདེན་པའི་དོན་གང་
བསྟན་པ་དང་མི་མཐུན་པ་མེད་པའི་
ཞེ་(༢༥༧ན)ན་སྨྲས་པ།
དེ་མཐོང་བ་རྣམ་པར་དག་པའི་རྒྱུར་འགྱུར་
མཚན་ཉིད་ཀྱིས་དོན།
བའི་དོན་ནི་བདེན་པའི་དོན་ཏོ། །ཞེས་གང་གསུངས་པ་ཡིན་ནོ། །
གཞན་ཡང་དེ་ཉིད་ལས། སྡུག་བསྔལ་གྱི་བདེན་པའི་དོན་གང་ཞེ་ན་
སྨྲས་པ། ཉོན་མོངས་པ་ལས་བྱུང་བའི་འདུ་བྱེད་ཀྱི་དོན་ཏོ། །ཀུན་
འབྱུང་གྱི་བདེན་པའི་དོན་གང་ཞེ་ན་སྨྲས་པ། སྡུག་བསྔལ་གྱི་བདེན་པ་
བསྐྱེད་པའི་དོན་ཏོ། །འགོག་པའི་བདེན་པའི་དོན་གང་ཞེ་ན་སྨྲས་པ།
དེ་གཉིས་ཀ་ཉེ་བར་ཞི་བའི་དོན་ཏོ། །ལམ་གྱི་བདེན་པའི་དོན་གང་ཞེ་
ན་སྨྲས་པ། དོན་གསུམ་པོ་སྒྲུབ་པའི་དོན་ཏོ། །ཞེས་པས་བདེན་པ་སོ་
སོའི་ངོ་བོ་དང་གོ་རིམ་ཀྱང་གསུངས་ཏེ། ཇི་སྐད་དུ། འཕགས་པའི་
བདེན་པ་བཞི་པོ་དག་གིས་བཤད་པའི་གོ་རིམ་གཞན་ཡང་གང་གིས་་་
སྡུག་བསྔལ་བར་འགྱུར་བ་དེ་ནི་དང་པོ་ཡིན་ནོ། །ཇི་ལྟར་སྡུག་བསྔལ་
བར་འགྱུར་པ་དེ་ནི་གཉིས་པ་ཡིན་ནོ། །ནག་པོའི་ཕྱོགས་གཏུགས་ནས་
·3·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་གང་གིས་བདེ་བར་འགྱུར་བ་དེ་ནི་གསུམ་པ་ཡིན་ནོ། །ཇི་ལྟར་
བདེ་བར་འགྱུར་བ་དེ་ནི་བཞི་པ་ཡིན་ཏེ། ནད་དང་དེའི་རྒྱུ་དང་ནད་
མེད་པ་དང་སྨན་ལྟ་བུ་ཡིན་ནོ། །རྣམ་གྲངས་གཞན་ཡང་འཇིག་རྟེན་
པའི་སྡུག་བསྔལ་འབྱུང་བའི་གོ་རིམ་བཞིན་དུ་བདེན་པ་རྣམས་ཀྱི་གོ་་་
རིམ་རྣམ་པར་བཞག་པར་བྱ་སྟེ་འདི་ལྟར། འཇིག་རྟེན་པ་དག་ནི་དང
པོར་སྡུག་བསྔལ་གང་ཡང་རུང་བ་ཞིག་གིས་ཐེབས་པ་དེ་ལ་རྟོག་པར་་
བྱེད་དོ། །དེའི་འོག་ཏུ་གང་ལས་བྱུང་བ་ལའོ། །དེའི་འོག་ཏུ་དེ་ལས
ཐར་པ་ལའོ། །དེའི་འོག་ཏུ་དེ་ལས་ཐར་པའི་ཐབས་ལ་རྟོག་པར་བྱེད་
པའི་ཕྱིར་རོ། །ཞེས་གང་གསུངས་པ་ཡིན་ནོ། །གཞན་ཡང་དེ་ཉིད་ལས།
ཅི་འཕགས་པའི་བདེན་པ་བཞི་པོ་དེ་དག་ཀུན་རྫོབ་ཀྱི་བདེན་པས་་་་་
བསྡུས་པ་ཡིན་ནམ་འོན་ཏེ་དོན་དམ་པའི་བདེན་པས་བསྡུས་ཤེ་ན་་་
སྨྲས་པ། དོན་དམ་པའི་བདེན་པས་བསྡུས་( ༢༥༧བ) སོ །དེ་ཅིའི་
ཕྱིར་ཞེ་ན། འདི་ལྟར། ཀུན་རྫོབ་ཀྱི་བདེན་པ་ནི་བདེན་པ་དང་སྡུག་
བསྔལ་དང་བདེ་བ་ཡང་མ་ཡིན་སྡུག་བསྔལ་ཡང་མ་ཡིན་པའི་གནས་་་
དང་མཐུན་པ་དག་ལ་རང་གི་མཚན་ཉིད་ཡོངས་སུ་གྲུབ་པ་རྣམ་པར་་
བཞག་ལ། དོན་དམ་པའི་བདེན་པ་ནི་སྡུག་བསྔལ་དུ་རོ་གཅིག་པའི
མཚན་ཉིད་ཀྱི་ཕྱིར་སྤྱིའི་མཚན་ཉིད་ཀྱིས་རྣམ་པར་བཞག་པར་བལྟ་་་་
བར་བྱ་བའི་ཕྱིར་རོ། །ཞེས་གང་གསུངས་པ་ཡིན་ནོ། །དོན་ནི་འདི་ཡིན་
ཏེ༑ ཀུན་རྫོབ་ཏུ་ནི་ཟག་པ་དང་བཅས་པའི་ཆོས་རྣམས་ལ་གང་ཞིག
བདེ་བ་འབྱུང་བའི་གནས་སུ་གྱུར་པ་དེ་ནི་བདེ་བ་ཡིན་ཞེས་བརྗོད་ལ་
སྡུག་བསྔལ་འབྱུང་བའི་གནས་གང་ཡིན་པ་དེ་ནི་སྡུག་བསྔལ་དང་་་་་་་
4•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཏང་སྙོམས་འབྱུང་བའི་གནས་གང་ཡིན་པ་དེ་ནི་བཏང་སྙོམས་ཞེས་
བྱ་བར་འཇིག་རྟེན་ན་གྲགས་པ་ཡིན་གྱི་ཀུན་ཀྱང་སྡུག་བསྔལ་དུ་
འཇིག་རྟེན་ན་གྲགས་པ་ནི་འགའ་ཡང་མེད་དོ། །དེའི་ཕྱིར་ཟག་པ
དང་བཅས་པའི་ཆོས་རྣམས་ལ་བདེ་བ་དང་སྡུག་བསྔལ་དང་གཉིས་་་་
ཀ་མ་ཡིན་པ་བཏང་སྙོམས་ཀྱི་གནས་གསུམ་དུ་རྣམ་པར་བཞག་པ
འདི་ནི་མ་རིག་པའི་རྗེས་སུ་འགྲོ་བའི་འཇིག་རྟེན་པ་དག་གིས་རྣམ་་་་་
པར་བཞག་པས་ཀུན་རྫོབ་ཀྱི་བདེན་པ་ཡིན་ནོ། །གང་ཡང་འཇིག་རྟེན
པ་དག་ལ་བདེ་བ་དང་བཏང་སྙོམས་སུ་གྲགས་པའི་ཆོས་གང་ཇི་སྙེད་་
པ་དེ་དག་ཀྱང་ཡང་དག་པར་ཚུལ་བཞིན་དུ་དཔྱད་ན་སྡུག་བསྔལ་དུ་་
གྲགས་པའི་ཆོས་རྣམས་དང་མཚུངས་པར་རོ་གཅིག་ཏུ་སྡུག་བསྔལ་བ་
མི་མཐུན་པའི་རང་བཞིན་ཅན་ཡིན་གྱི་འདི་ལ་བདེ་བའི་རོ་ཅུང་ཟད་་
ཀྱང་ཡོད་པ་མ་ཡིན་ནོ། །དེའི་ཕྱིར་ཟག་པ་དང་བཅས་པ་མ་ལུས་པ་
སྡུག་བསྔལ་དུ་རྣམ་པར་བཞག་པ་གང་ཡིན་པ་དེ་ནི་དོན་དམ་པའི
དབང་དུ་བྱས་པ་ཡིན་པས་སྡུག་བསྔལ་གྱི་བདེན་པ་དོན་དམ་པའོ་་་་་་་
ཞེས་བྱ་བར་འཐད་པ་ཡིན་ནོ། །གང་ཡང་ཟག་པ་དང་བཅས་པ་མ་
ལུས་པ་སྡུག་བསྔལ་དུ་གནས་པ་ན་དེ་དག་འབྱིན་པར་བྱེད་པ་ལས་་་
དང་ཉོན་མོངས་པ་གང་ཡིན་པ་དེ་རྣམས་ཀྱང་སྡུག་བསྔལ་ཀུན་
འབྱུང་བ་ཉིད་དུ་དོན་ལ་( ༢༥༨ན) གནས་པའི་ཕྱིར་ཀུན་འབྱུང་གི་་
བདེན་པ་ཡང་དོན་དམ་པ་ཡིན་ནོ། །དེ་ལྟར་ན་དེ་དག་ཉེ་བར་ཞི་བ་
ནི་སྡུག་བསྔལ་མ་ལུས་པ་འགགས་པ་དང་ཀུན་འབྱུང་གི་གཉེན་པོ་་་་་་
གང་ཡིན་པ་དེ་ཡང་སྡུག་བསྔལ་མ་ལུས་པ་འགག་པའི་ཐར་པར་་
·5·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བགྲོད་པར་བྱེད་པའི་ལམ་དུ་དོན་ལ་གནས་པའི་ཕྱིར་འགོག་པའི་་་་་་་་
བདེན་པ་དང་ལམ་གྱི་བདེན་པ་ཡང་དོན་དམ་པ་ཡིན་ནོ། །རྣམ་པ་
གཅིག་ཏུ་ན་བདེན་པ་བཞི་པོ་འདི་དག་ནི་རྣམ་པར་དག་པའི་དམིཊ་་
པ་ཡིན་པའི་ཕྱིར་དོན་དམ་པ་ཡིན་ཏེ། ཇི་སྐད་དུ་རྣམ་པར་དག་པར་
འགྱུར་བའི་དམིགས་པ་ནི་དོན་དམ་པའོ་ཞེས་སྔར་བཤད་པ་ཡིན་ནོ། །
ཡང་གསུངས་པ་ཅིའི་ཕྱིར་སྡུག་བསྔལ་གྱི་བདེན་པ་ནི་ཡོངས་སུ་ཤེས་་་
པར་བྱ། ཀུན་འབྱུང་གི་བདེན་པ་ནི་སྤང་བར་བྱ། འགོག་པའི་བདེན་
པ་ནི་མངོན་སུམ་དུ་བྱ། ལམ་གྱི་བདེན་པ་ནི་བསྒོམ་པར་བྱ་ཞེ་ན་སྨྲས་
པ༑ སྡུག་བསྔལ་གྱི་བདེན་པ་ནི་ཕྱིན་ཅི་ལོག་བཞིའི་གནས་ཡིན་པས་
ཕྱིན་ཅི་ལོག་བསལ་བའི་ཕྱིར་ཡོངས་སུ་ཤེས་པར་བྱ་བ་ཡིན་ནོ། །ཀུན་
འབྱུང་གི་བདེན་པ་ནི་སྡུག་བསྔལ་གྱི་བདེན་པས་བསྡུས་པ་ཡིན་པའི་་་
ཕྱིར་སྡུག་བསྔལ་གྱི་བདེན་པ་ཡོངས་སུ་ཤེས་སུ་ཟིན་ཀྱང་ད་དུང་ཀུན་་
འབྱུང་གི་བདེན་པ་དང་རྗེས་སུ་འབྲེལ་བའི་ཕྱིར་ཀུན་འབྱུང་གི་་
བདེན་པ་ནི་སྤང་བར་བྱ་བ་ཡིན་ནོ། །མངོན་སུམ་དུ་བྱ་བ་ནི་མངོན་
སུམ་དུ་བྱ་བའི་དོན་ཡིན་པས་དེ་མངོན་སུམ་དུ་བྱས་ན་འགོག་པ་ལ་་་་
མི་སྐྲག་ཅིང་དགའ་བ་ཡོངས་སུ་འཛིན་པའི་ཕྱིར་འགོག་པའི་བདེན་་་་་
པ་ནི་མངོན་དུ་བྱ་བ་ཡིན་ནོ། །ཇི་སྐད་སྨོས་པའི་དོན་གསུམ་པོ་དག་
བསྒྲུབ་པའི་ཕྱིར་ལམ་གོམས་པར་བྱ་དགོས་པས་ལམ་གྱི་བདེན་པ་་་་་་་
བསྒོམ་པར་བྱ་བ་ཡིན་ནོ་ཞེས་བྱ་སྟེ། དེའི་ཡང་དོན་ནི་འདི་ཡིན་ཏེ།
བདེན་པ་བཞི་ག་ཡང་ཡོངས་སུ་ཤེས་པར་བྱ་བ་ཡིན་ན་ཅིའི་ཕྱིར་སྡུག་
བསྔལ་གྱི་བདེན་པ་འབའ་ཞིག་ཡོངས་སུ་ཤེས་པར་བྱ་བ་ཡིན་ཞེ་ན།
•·6·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སྡུག་བསྔལ་གྱི་བདེན་པ་ལ་ནི་བྱིས་པ་རྣམས་གཙང་བདེ་རྟག་བདག་་་
གི་རྣམ་( ༢༥༨ བ)པར་ལོག་པར་ཞུགས་པ་ཡིན་ལ་དེའི་ཕྱིར་སྡུག་
བསྔལ་གྱི་བདེན་པ་ནི་ཕྱིན་ཅི་ལོག་པའི་གནས་ཡིན་པས་ཕྱིན་ཅི་ལོག་་
བསལ་བའི་ཕྱིར་རང་གི་མཚན་ཉིད་དང་སྤྱིའི་མཚན་ཉིད་གཉིས་ཀྱི་་་་
སྒོ་ནས་ཤེས་པར་བྱ་བ་ཡིན་པས་དེའི་ཕྱིར་སྡུག་བསྔལ་གྱི་བདེན་པ་་
ཡོངས་སུ་ཤེས་པར་བྱ་བ་ཡིན་ནོ།།དེ་ལ་མི་རྟག་པ་ལ་སོགས་པའི་རྣམ་
པ་གཞན་གསུམ་ནི་བདེན་པ་ལྷག་མ་རྣམས་ལ་ཡང་རྗེས་སུ་ཞུགས
པའི་ཕྱིར་སྤྱིའི་མཚན་ཉིད་ཡིན་ལ། སྡུག་བསྔལ་གྱི་རྣམ་པ་གཅིག་པུ་ནི་
རང་གི་མཚན་ཉིད་ཡིན་ནོ། །བདེན་པ་ལྷག་མ་རྣམས་ནི་རྒྱུ་དང་ཀུན་
འབྱུང་ལ་སོགས་པ་རང་གི་མཚན་ཉིད་ཙམ་གྱི་སྒོ་ནས་ཤེས་པར་བྱ་བ་
ཡིན་གྱི་སྤྱིའི་མཚན་ཉིད་ཀྱི་སྒོ་ནས་མ་ཡིན་ཏེ་དེ་དག་ལ་རྟག་པ་
སོགས་ཕྱིན་ཅི་ལོག་ཏུ་ལོག་པར་ཞུགས་པ་མེད་པའི་ཕྱིར་རོ། །སྡུག་
བསྔལ་གྱི་བདེན་པ་ཡང་ཟག་པ་དང་བཅས་པ་ཉིད་ཀྱིས་སྤང་བར་བྱ་་
བ་ཡིན་ན་ཅིའི་ཕྱིར་ཀུན་འབྱུང་གི་བདེན་པ་ཁོ་ན་སྤང་བར་བྱ་བ་་་་་་་
ཡིན་ཞེ་ན། སྡུག་བསྔལ་གྱི་རྒྱུ་མ་སྤངས་པར་ཡང་སྡུག་བསྔལ་སྤང་བར་
ནུས་པ་མ་ཡིན་ཏེ་རྒྱུ་ཡོད་ན་སླར་ཡང་རྐྱེན་ཇི་ལྟ་བ་བཞིན་འབྲས་བུ་་་
འབྱུང་བའི་ཕྱིར་རོ། །གང་ཞིག་གང་གི་རང་བཞིན་མི་འདོད་པ་དེས་
ནི་དེའི་རྒྱུའི་རང་བཞིན་སྤང་བར་བྱ་བ་ཡིན་ཏེ་ནད་དང་བྲལ་བར་་་་
འདོད་པས་ནི་ནད་ཀྱི་རྒྱུ་སྤོང་བ་བཞིན་སྡུག་བསྔལ་མི་འདོད་པ་དེས་
ཀྱང་སྡུག་བསྔལ་གྱི་རྒྱུ་སྤང་བར་བྱ་བ་ཡིན་ནོ། །དེ་བས་ན་ཀུན་འབྱུང་
གི་བདེན་པ་ནི་སྤང་བར་བྱ་བ་ཁོ་ན་ཡིན་ནོ། །ལམ་ཡང་མངོན་སུམ་དུ་
··7·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱ་བ་ཡིན་ན་ཅིའི་ཕྱིར་འགོག་པ་ཁོ་ན་མངོན་དུ་བྱ་བར་བརྗོད་ཅེ་ན།
བྱིས་པ་རྣམས་ནི་སྡུག་བསྔལ་གྱི་ཕུང་པོ་ལ་བདག་ཏུ་བཟུང་ནས་དེ་་་་
ཆད་ཀྱིསདོགས་པའི་སྒོ་ནས་སྡུག་བསྔལ་མ་ལུས་པ་འགགས་པའི་་
འགོག་པ་ལ་སྐྲག་པར་འགྱུར་ཞིང་དེའི་ཕྱིར་དེ་ཐོབ་པའི་ཐབས་ལམ་་་
བསྟེན་པར་ཡང་མི་བྱེད་དོ།། །གང་གི་ཚེ་སྡུག་བསྔལ་མ་ལུས་པ་ཉེ་བར་
ཞི་བའི་འགོག་པ་དེ་ཉིད་མངོན་སུམ་དུ་བྱ་བ་དམ་པར་བསྟན་པ་ན་
འགོག་པ་ལ་མི་སྐྲག་( ༢༥༩ན)ཅིང་དགའ་བ་ཡོངས་སུ་འཛིན་ལ་དེ་
ཐོབ་པའི་དོན་དུ་ལམ་ལ་ཡང་འབད་པར་འགྱུར་བས་དེའི་ཕྱིར་
འགོག་པའི་བདེན་པ་ནི་མངོན་དུ་བྱ་བར་བསྟན་ཏོ། །སྡུག་བསྔལ་ཤེས་
པ་དང་ཀུན་འབྱུང་སྤོང་བ་དང་འགོག་པ་མངོན་སུམ་དུ་བྱེད་པ
རྣམས་ཀྱང་ལམ་གོམས་པར་མ་བྱས་ན་མི་འབྱུང་བས་དེའི་ཕྱིར་ལམ་་་
བསྒོམ་པར་བྱ་བར་བསྟན་ཏོ། །
བདེན་པ་སོ་སོའི་རང་བཞིན་བཤད་པ།
སྡུག་བསྔལ་བདེན་པ་བཤད་པ།
ད་ནི་བདེན་པ་སོ་སོའི་རང་བཞིན་བཤད་པར་བྱའོ། །དེ་ལ་རེ་ཞིག་
སྡུག་བསྔལ་གྱི་བདེན་པའི་རང་བཞིན་བཤད་པར་བཞེད་ནས་སྡུག་་
བསྔལ་གྱི་བདེན་པ་གང་ཞེ་ན། ཞེས་སྨོས་ཏེ། འདི་ལ་ཡང་བཞི་སྟེ
བརྟན་གཡོའི་འཇིག་རྟེན་སྡུག་བསྔལ་གྱི་བདེན་པར་བསྟན་པ་དང་
སྡུག་བསྔལ་མདོ་ལས་བྱུང་བ་བཤད་པ་དང་། ཕྱིའི་མཚན་ཉིད་དང་
རྣམ་པ་དང་། དེ་རྣམས་ལས་ཁྱད་པར་བཤད་པའོ། །དང་པོ་ལ་ཡང་
·8.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཉིས་ཏེ་དངོས་དང་དམིགས་བསལ་ལོ། །དང་པོ་ལ་མདོར་བསྟན་པ་
དང་༑ རྒྱས་པར་བཤད་པ་དང༌། དོན་བསྡུ་བ་གསུམ་ལས། དང་པོ་
མདོར་བསྟན་པ་ནི། སྡུག་བསྔལ་གྱི་བདེན་པ་དེ་ནི་གང་སྐྱེ་བ་སེམས་
ཅན་གྱི་འཇིག་རྟེན་དང་གང་དུ་སྐྱེ་བའི་གནས་སྣོད་ཀྱི་འཇིག་རྟེན་
གཉིས་ཀྱིས་རིག་པར་བྱའོ། །གཉིས་པ་རྒྱས་པར་བཤད་པ་ནི། གཡོ་
བའི་འཇིག་རྟེན་དང་བརྟན་པའི་འཇིག་རྟེན་གཉིས་ལས། དང་པོའི་
དབང་དུ་བྱས་ནས་སེམས་ཅན་སྐྱེ་བ་གང་ཞེ་ན་ཞེས་སྨོས་སོ། །དེ་ཡང་
སེམས་ཅན་དམྱལ་བ་རྣམས་སུ་སེམས་ཅན་རྣམས་སྐྱེ་ཞེས་སོགས་སྦྱར་
རོ༑ །དེ་ལ་བསོད་ནམས་མ་ཡིན་པས་དེར་ཁྲིད་པས་སམ་དགའ་བར་
བྱེད་པ་མེད་པས་དེའི་ཕྱིར་དམྱལ་བའོ། །མི་ལྟར་འགྲེང་སྟེ་མི་འགྲོ་
བར་དུད་དེ་འགྲོ་བའི་ཕྱིར་དུད་འགྲོའོ །ཕྱིར་མི་ལྡོག་པར་སོང་བས་
སམ་སྐོམ་པ་དང་ལྡན་པས་དེའི་ཕྱིར་ཡི་དྭགས་སོ། །ཡིད་ཤས་ཆེ་བས་
སམ་སྐྱེ་དགུའི་བདག་པོ་ཤེད་ཀྱི་བུ་ཡིན་པས་དེའི་ཕྱིར་མིའོ། །འཛམ་
བུའི་གླིང་ལ་ལྟོས་པའི་རི་རབ་ཀྱི་ཤར་ན་ཡོད་ཅིང་ལུས་ཁྱད་པར་དུ་་་་་
འཕགས་པར་བཟང་བའི་ཕྱིར་ལུས་འཕགས་སོ། །བ་ལང་སྦྱིན་ཞིང་
འཚོང་པ་( ༢༥༩ན)དང་བ་ལང་ལ་ལོངས་སྤྱོད་པས་བ་ལང་སྤྱོད་དོ།།
སྐད་ངན་པ་སྨྲ་བས་སམ་འཆི་བས་སྒྲ་མི་སྙན་པ་བྱུང་སྟེ་འཆི་བའི་་་་
ཕྱིར་སྒྲ་མི་སྙན་ནོ། །བྱང་ཕྱོགས་ཀྱི་རྒྱ་མཚོའི་འགྲམ་མམ་མ་དྲོས་པའི་
འགྲམ་ན་ཡོད་པའི་ཤིང་འཛམ་བུས་མཚོན་པས་དེའི་ཕྱིར་འཛམ་བུའི་
གླིང་ངོ་། །ལྷོ་མི་སྨོས་པ་ནི་གཞན་རྣམས་འདི་ལ་ལྟོས་ནས་ཕྱོགས་ཕྱེ་
བར་གོ་བའི་ཕྱིར་རོ། །རྒྱལ་པོ་ཆེན་པོ་བཞིའི་རིས་སུ་གཏོགས་པའམ་
.9.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེ་དག་གི་གནས་ན་ཡོད་པའི་ཕྱིར་རྒྱལ་ཆེར་བཞིའི་རིས་སོ། །ལེགས་
བྱས་ལྷན་ཅིག་ཏུ་བྱས་པ་རྣམས་དེར་སྐྱེས་པས་སམ་ཉེ་དབང་སུམ་ཅུ་་
རྩ་གཉིས་དབང་པོ་དང་སུམ་ཅུ་རྩ་གསུམ་ཡོད་པའི་ཕྱིར་སུམ་ཅུ་རྩ་་
གསུམ་མོ། །ལྷ་དང་ལྷ་མ་ཡིན་འཐབ་པ་དང་བྲལ་བའི་ཕྱིར་འཐབ་
བྲལ་འམ་ཡང་ན་ལྷ་མཚེ་མར་བསྡུས་ཏེ་སྐྱེ་བས་སམ་མེལ་ཚེ་ཐུན་རེས་
ལ་བསྐུལ་བའི་ཕྱིར་ཡཱ་མའོ། །ཆོས་ཀྱི་དགའ་བ་དང་བདེ་བ་ལྷག་པར་
ཆེ་བས་དགའ་ལྡན་ནོ། །རང་གི་སྤྲུལ་པའི་ལོངས་སྤྱོད་ལ་དགའ་བར་
བྱེད་པས་འཕྲུལ་དགའོ། །གཞན་གྱིས་སྤྲུལ་པའི་ལོངས་སྤྱོད་ལ་དབང་
བསྒྱུར་བས་གཞན་འཕྲུལ་དབང་བྱེད་དོ། །སྡིག་པའི་ཆོས་བསལ་བའི་
ཕྱིར་རམ་ཚངས་པ་དེའི་རིས་སུ་གཏོགས་པས་ན་ཚངས་རིས་སོ། །
ཚངས་པ་ཆེན་པོའི་མདུན་ན་འདུག་སྟེ་ཚིག་འདོན་པའི་ཕྱིར་ཚངས་་་་
པ་མདུན་ན་འདོན་ནོ། །ཚེ་དང་ཁ་དོག་སོགས་ཚངས་པ་གཞན་ལས་
ཆེ་བའི་ཕྱིར་ཚངས་ཆེན་ནོ། །རང་གི་ས་པ་གོང་མ་ལ་ལྟོས་ནས་འོད་
ཆུང་བའི་ཕྱིར་འོད་ཆུང་ངོ༌། །འོད་དེ་ས་འོག་མ་པས་ཚད་བཟུང་བར་
མི་ནུས་པའི་ཕྱིར་ཚད་མེད་འོད་དོ། །གནས་གཞན་ཀུན་སྣང་བར་བྱེད་
པའི་ཕྱིར་འོད་གསལ་ལོ། །ཡིད་ཀྱི་ས་པའི་བདེ་བ་ལ་དགེ་བར་
བཏགས་ཏེ་དེ་རང་གི་ས་གོང་མ་པས་ཆུང་བ་ཡོད་པའི་ཕྱིར་དགེ་ཆུང་
ངོ་༑ །བདེ་བ་དེས་འོག་མ་པས་ཚད་བཟུང་བར་མི་ནུས་པའི་ཕྱིར་ཚད་
མེད་དགེའོ། །བདེ་བ་ཆེར་རྒྱས་པའི་ཕྱིར་དགེ་རྒྱས་སོ། །ས་གཞི་སྤྲིན་
ཆགས་པ་ལྟ་བུ་འདབ་ཆགས་པ་མེད་པའི་ཕྱིར་སྤྲིན་མེད་དོ། །མི་གཡོ་
བའི་(༢༦༠ན)ལས་ལས་བྱུང་བའི་ཕྱིར་བསོད་ནམས་སྐྱེས་སོ། 1
·10.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གནས་གཞན་དང་འབྲེལ་བའི་བྱིས་པ་ཀུན་ལས་འབྲས་བུ་ཆེ་བའི་་་་
ཕྱིར་འབྲས་བུ་ཆེ་བའོ། །ཚོགས་དྲུག་གི་འདུ་ཤེས་རྒྱུན་གཅོད་གནས་
པས་འདུ་ཤེས་མེད་པའོ། །སོ་སོ་སྐྱེ་བོ་དང་མ་འདྲེས་པའི་ས་གཞན་
གོང་མ་རྣམས་ལས་མི་ཆེ་བའི་ཕྱིར་མི་ཆེ་བའོ། །ཏིང་ངེ་འཛིན་ཁྱད་
པར་ཅན་ཐོབ་པས་ཉོན་མོངས་པའི་གདུང་བ་མེད་པའི་ཕྱིར་མི་་་་་་་་་
གདུང་བའོ། །རབ་ཏུ་ཞི་ཞིང་མིག་སྔར་མཛེས་པའི་ཕྱིར་གྱ་ནོམ་སྣང་
ངོ་༑ མཐོང་བའམ་ལྟ་བ་རྣམ་པར་དག་ཅིང་བཟང་བས་ཤིན་ཏུ་
མཐོང་ངོ་། །གནས་ཡོད་པ་ལ་འདི་ལས་ཆུ་ཞེང་སོགས་ཡོན་ཏན་
གཞན་མེད་པས་འོག་མིན་ནོ། །ཡང་ན་གཟུགས་ཀྱི་མཐའ་ཡིན་པཔས་
བསགས་མཐའོ། །སྙོམས་འཇུག་གི་སྦྱོར་བའི་དུས་ན་ནམ་མཁའ་
མཐའ་ཡས་སོ་སྙམ་པའི་རྣམ་པར་བྱེད་པས་དེའི་ཕྱིར་ནམ་མཁའ་
མཐའ་ཡས་སྐྱེ་མཆེད་དོ། །དེ་བཞིན་དུ་རྣམ་ཤེས་མཐའ་ཡས་སོ་སྙམ་
པ་དང་གཟུང་བ་ཅི་ཡང་མེད་དོ་སྙམ་པའི་རྣམ་པར་བྱེད་པའི་ཕྱིར་་་་་་
རྣམ་ཤེས་མཐའ་ཡས་སྐྱེ་མཆེད་དང་ཅི་ཡང་མེད་པའི་སྐྱེ་མཆེད་ཅེས་་་
བྱའོ༑ །འདུ་ཤེས་ནི་འབྲས་དང་ཟུག་རྔུ་དང་འདུ་ཤེས་མེད་པ་ནི་ཀུན
ཏུ་རྨོངས་པའོ་སྙམ་པའི་རྣམ་པ་བྱེད་ཅིང་འདུ་ཤེས་ཞན་པ་འབྱུངབྱུང་་་་་་
བས་དེའི་ཕྱིར་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཅེས་བྱའོ།
སེམས་ཅན་གྱི་འཇིག་རྟེན་འདི་ཉིད་རྣམ་པར་གཏན་ལ་དབབ་པ་ཇི་་་
ལྟ་བུ་ཞེ་ན། འདི་ལ་བོད་ཀྱི་སློབ་དཔོན་སྔ་མ་རྣམས་མདོ་དང་བསྟན་
བཅོས་མི་མཐུན་པ་སྣ་ཚོགས་ཕྱོགས་གཅིག་ཏུ་བསྡུས་ནས་རྒྱ་ཆེར་
འཆད་མོད་ཀྱི་འོན་ཀྱང་དེ་དག་ནི་རང་ཉིད་འབྲས་བུ་མེད་པ་ལ་ཤ་་་་

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐང་བར་བྱེད་པ་འབའ་ཞིག་ཏུ་ཟད་ཀྱི། འདིར་ནི་འགལ་བ་སྣ་ཚོགས་
ཕྱོགས་གཅིག་ཏུ་སྡུད་པ་ལ་ངལ་བ་མི་བྱེད་ཅིང་ཅོལ་ཆུང་བ་རྣམས་ཀྱི་
བཤད་པའི་རྗེས་སུ་ཡང་མི་འབྲང་ངོ་། །འོ་ན་ཇི་ལྟར་འཆད་ཅེ་ན།
སློབ་དཔོན་འདི་(༢ ༦༠བ)ཉིད་ཀྱི་ཐེག་པ་ཆེ་ཆུང་གི་མངོན་པའི་་་་
མདོ་དག་ལས་ཇི་ལྟར་འབྱུང་བ་རྣམས་ཐུགས་སུ་ཆུད་ནས་ཤིན་ཏུ་་་་་་་
གསལ་ཞིང་འཇེབས་པའི་ཚིག་གིས་ཕྱོགས་གཅིག་ཏུ་འབྲེལ་ཆགས་་་་་་
པར་སྟོན་པ་ནི་རྣལ་འབྱོར་སྤྱོད་པའི་ས་ལས་གསུངས་པས། དེ་ཇི་ལྟ་
བ་བཞིན་དུ་བཤད་པར་བྱའོ། །དེ་ལས་བྱུང་བའི་བར་གྱི་སྡོམ་ནི་འདི་
ཡིན་ཏེ། གྲངས་དང་གནས་དང་ཚད་རྣམས་དང༌། །ཚེ་ཡི་ཚད་དང་
ལོངས་སྤྱོད་དང་། །སྐྱེ་བ་དང་ནི་ལུས་རྣམས་དང༌། །རྒྱུ་དང་རྐྱེན་
རྣམས་རྒྱ་ཆེར་རོ། །ཞེས་གསུངས་སོ།།དེ་ལ་སེམས་ཅན་གྱི་འཇིག་རྟེན་
གྱི་ཁམས་ཀྱི་གྲངས་རྣམ་པར་བཞག་པ་ནི་འདི་ཡིན་ཏེ ཁམས་ནི་
གསུམ་སྟེ་འདོད་པའི་ཁམས་དང་གཟུགས་ཀྱི་ཁམས་དང་གཟུགས་
མེད་པའི་ཁམས་སོ། །དེ་ལ་འདོད་པའི་ཁམས་དང་བསམ་གཏན་དང་
པོའི་དངོས་གཞི་ཁྱད་པར་ཅན་མ་གཏོགས་པའི་བསམ་གཏན་དང་པོ་
རྣམས་ནི་རྟོག་པ་དང་བཅས་ཤིང་དཔྱོད་པ་དང་བཅས་པའི་ས་པ
ཡིན་ནོ། །དང་པོའི་དངོས་གཞི་ཁྱད་པར་ཅན་ནི་རྟོག་པ་མེད་ལ་
དཔྱོད་པ་ཙམ་གྱི་ས་པ་ཡིན་ནོ། །བསམ་གཏན་གཉིས་པ་ཡན་ཆད་ཀྱི་
གཟུགས་དང་གཟུགས་མེད་པའི་ཁམས་རྣམས་ནི་རྟོག་པ་ཡང་མེད་་་་་
དཔྱོད་པ་ཡང་མེད་པའི་ས་པ་ཡིན་ནོ། །དེ་ལ་གནས་རྣམ་པར་བཞག་
པ་ནི་འདི་ཡིན་ཏེ། འདོད་པའི་ཁམས་ན་གནས་གཞན་སུམ་ཅུ་རྩ་དྲུག་
·12·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཡོད་དེ་འདི་ལྟར། སེམས་ཅན་དམྱལ་བ་ཆེན་པོའི་གནས་བརྒྱད་ནི་
འདི་ཡིན་ཏེ། ཡང་སོས་དང་ཐིག་ནག་དང་བསྡུས་འཇོམས་དང་ངུ་
འབོད་དང་ངུ་འབོད་ཆེན་པོ་དང་ཚ་བ་དང་རབ་ཏུ་ཚ་བ་དང་མནར་
།སེམས་ཅན་དམྱལ་བ་ཆེན་པོ་དེ་དག་གི་ཐད་ཀ་དཔག་མེད་པའོ།
ཚད་ཁྲིའི་ཕ་རོལ་ན་གྲང་བའི་སེམས་ཅན་དམྱལ་བའི་གནས་བརྒྱད་་་་
ཡོད་པ་འདི་ལྟ་སྟེ། ཆུ་བུར་ཅན་དང་ཆུ་བྱར་རྡོལ་བ་དང་སོ་ཐམ་ཐམ་
པ་དང་ཀྱི་ཧུད་ཟེར་བ་དང་ཨ་ཆུ་ཟེར་བ་དང་ཨུཏྤལ་ལྟར་གས་པ་་་་་་་
དང་པདྨ་ལྟར་གས་པ་དང་པདྨ་ལྟར་ཆེར་གས་པའོ། །ཡང་སོས་ནི་
འདི་ནས་དཔག་ཚད་(༢ ༦༡ན) སུམ་ཁྲི་ཉིས་སྟོང་གི་འོག་ན་ཡོད་དོ།།
དེའི་འོག་ཏུ་དཔག་ཚད་བཞི་སྟོང་བཞི་སྟོང་གིས་བཅད་པ་ན་ནི་དེ
ལས་གཞན་པ་རྣམས་ཡོད་དོ། །ཡང་སོས་ཀྱི་གནས་ཇི་ལྟ་བ་བཞིན་དུ་
གྲང་བའི་སེམས་ཅན་དམྱལ་བའི་གནས་དང་པོ་ཡང་དེ་དང་འདྲའོ། །
དེའི་འོག་དཔག་ཚད་ཉིས་སྟོང་ཉིས་སྟོང་གིས་བཅད་པ་ན་ནི་དེ་ལས་་
གཞན་པ་རྣམས་ཡོད་དོ། །ཡི་དྭགས་དང་ལྷ་མ་ཡིན་དང་དུད་འགྲོ་
རྣམས་ནི་ལྷ་དང་མི་དང་ལྷན་ཅིག་རྒྱུ་བའི་ཕྱིར་དེ་དག་གི་གནསས་
གཞན་ལོགས་ཤིག་ཏུ་རྣམ་པར་མི་བཞག་གོ །མི་རྣམས་ཀྱི་གནས་ནི་
བཅུ་གཉིས་ཏེ་གླིང་བཞི་གླིང་ཕྲན་བརྒྱད་དེ་འོག་ཏུ་འཆད་པར
འགྱུར་རོ། །འདོད་པ་ན་སྤྱོད་པའི་ལྷའི་གནས་གཞན་དྲུག་སྟེ་རྒྱལ་ཆེན་
བཞི་ནས་གཞན་འཕྲུལ་དབང་བྱེད་ཀྱི་བར་རྣམས་སོ། །བདུད་ཀྱི་
གནས་ནི་གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ནང་དུ་གཏོགས་་་་
པའི་གནས་གཞན་ཁྱད་པར་ཅན་ཡིན་ནོ། །ཉི་ཚེ་བ་དང་ཉེ་འཁོར་
·13·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་སེམས་ཅན་དམྱལ་བ་རྣམས་ནི་སེམས་ཅན་དམྱལ་བ་ཆེན་པོ་
དང་གྲང་བའི་སེམས་ཅན་དམྱལ་བའི་ཉེ་འཁོར་དེ་ཉིད་ཡིན་པ་ལ་་་་་་
གནས་གཞན་ཁྱད་པར་བ་མེད་དོ། །ཉི་ཚེ་བའི་སེམས་ཅན་དམྱལ་བ་
དེ་དག་ལས་ཁ་ཅིག་ནི་མི་རྣམས་ཀྱི་ནང་ན་ཡང་དམིགས་ཏེ། ཇི་སྐད་
དུ༑གནས་བརྟན་མོ་གལ་གྱི་བུས། ངས་སེམས་ཅན་འབར་ཞིང་རབ་ཏུ་
འབར་ལ་ཀུན་ནས་འཚེད་ཅིང་རབ་ཏུ་འབར་ཏེ་མེ་ལྕེ་གཅིག་ཏུ་གྱུར་་
པ་མཐོང་ངོ་ཞེས་བྱ་བ་ལ་སོགས་པ་གསུངས་པ་ལྟ་བུའོ། །དེ་ལྟར་ན་
གནས་གཞན་སུམ་ཅུ་རྩ་དྲུག་པོ་འདི་ནི་འདོད་པའི་ཁམས་ཞེས་བྱའོ། །
གཟུགས་ཀྱི་ཁམས་ན་གནས་གཞན་བཅོ་བརྒྱད་ཡོད་དེ་འདི་ལྟར།
བསམ་གཏན་དང་པོ་ཆུང་ངུ་དང་འབྲིང་དང་ཆེན་པོར་ཡོངས་སུ་སུ་་་་་་
བསྒོམས་པ་ལས་ནི་ཚངས་རིས་དང་ཚངས་པ་མདུན་ན་འདོན་དང་་་
ཚངས་ཆེན་པ་རྣམས་སོ། །བསམ་གཏན་གཉིས་པ་ཆུང་ངུ་དང་འབྲིང་
དང་ཆེན་པོར་ཡོངས་སུ་བསྒོམས་པ་ལས་ནི་འོད་ཆུང་དང་ཚད་མེད་་་
དང་འོད་གསལ་རྣམས་སོ། །བསམ་གཏན་གསུམ་པ་ཆུང་ངུ་དང་
འབྲིང་དང་ཆེན་པོར་ཡོངས་སུ་བསྒོམས་པ་(༢༦༡བ)ལས་ནི་དགེ་་་
ཆུང་དང་ཚད་མེད་དགེ་དང་དགེ་རྒྱས་རྣམས་སོ། །བསམ་གཏན་བཞི་
པ་ཆུང་ངུ་དང་འབྲིང་དང་ཆེན་པོར་ཡོངས་སུ་བསྒོམས་པ་ལས་ནི་་
སྤྲིན་མེད་དང་བསོད་ནམས་སྐྱེས་དང་འབྲས་བུ་ཆེ་བ་རྣམས་སོ། །འདུ་
ཤེས་མེད་པ་བ་རྣམས་ནི་འབྲས་བུ་ཆེ་བའི་ནང་དུ་གཏོགས་པའི་ཕྱིར་་
གནས་གཞན་མེད་དོ། །བསམ་གཏན་བཞི་པ་ཟག་པ་དང་བཅས་པ་
དང་ཟག་པ་མེད་པ་སྤེལ་མར་ཡོངས་སུ་བསྒོམས་པ་ཆུང་ངུ་དང་་་
#·14.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འབྲིང་དང་ཆེན་པོ་དང་ཆེས་ཆེན་པོ་དང་མཆོག་ཏུ་ཆེན་པོར་ཡོངས་་་
སུ་བསྒོམས་པས་ནི་གནས་གཙང་མའི་ས་ལྔ་པོ་མི་ཆེ་བ་དང་མི་གདུང་
བ་དང་གྱ་ནོམ་སྣང་དང་ཤིན་ཏུ་མཐོང་དང་འོག་མིན་པ་རྣམས་སོ། །
གནས་གཙང་མའི་གནས་རྣམས་འདས་ནས་དབང་ཕྱུག་ཆེན་པོའི་་་་་་
གནས་ཡོད་དེ་བྱང་ཆུབ་སེམས་དཔའ་ས་བཅུ་ལ་གནས་པ་རྣམས་
ཀྱིས་ས་བཅུ་ཡོངས་སུ་བསྒོམས་ནས་གང་དུ་སྐྱེ་བའོ། །གཟུགས་མེད་
པའི་ཁམས་ན་གནས་གཞན་བཞི་པོ་རྣམས་སོ། །ཡང་ལུས་མེད་པའི་
ཕྱིར་གནས་གཞན་ཅི་ཡང་མེད་དོ། །དེ་ལ་སེམས་ཅན་རྣམས་ཀྱི་ལུས་
ཀྱི་ཚད་རྣམ་པར་བཞག་པ་ནི་འདི་ཡིན་ཏེ། འཛམ་བུ་གླིང་པ་རྣམས་
ཀྱི་མིའི་ལུས་ཀྱི་ཚད་ནི་ངེས་པ་མེད་དེ་རེས་ཆེ་ཞིང་ཆུང་ངུར་འགྱུར
ཏེ་དེ་ཡང་རང་གི་ཁྲུ་ཕྱེད་དང་བཞི་པའོ། །ཤར་གྱི་ལུས་འཕགས་ལ་
སོགས་པའི་གླིང་གསུམ་གྱི་ལུས་ཀྱི་ཚད་ནི་ངེས་པ་ཡིན་ཏེ་རང་གི་ཁྲུ་་་་
ཕྱེད་དང་བཞི་པའམ་ལུས་ཤིན་ཏུ་ཆེན་པོ་ཡིན་ནོ། །རྒྱལ་ཆེན་རིས་
བཞིའི་ལྷ་རྣམས་ཀྱི་ཚད་ནི་རྒྱང་གྲགས་བཞི་ཆ་གཅིག་གོ །སུམ་ཅུ་རྩ་
གསུམ་པ་རྣམས་ཀྱི་ཚད་ནི་རྒྱང་གྲགས་བཞི་ཆ་གཅིག་ལྷག་ཙམ་མོ། །
བརྒྱ་བྱིན་གྱི་ཚད་ནི་རྒྱང་གྲགས་ཕྱེད་དོ། །འཐབ་བྲལ་བ་རྣམས་ཀྱང་
རྒྱང་གྲགས་ཕྱེད་དོ། །དེ་ཡན་ཆད་ཀྱི་འདོད་པའི་ལྷའི་རིས་རྣམས་ནི་
འོག་མའི་འོག་མ་ལས་གོང་མས་གོང་མ་རྒྱང་གྲགས་བཞི་ཚེ་རེ་རེས་་་་
ལྷག་པར་བལྟ་བར་བྱའོ།། །ཚངས་རིས་པ་རྣམས་ཀྱི་དཔག་ཚད་ཕྱེད་
དོ༑ །ཚངས་པ་འདུན་ན་འདོན་པ་རྣམས་ཀྱི་དཔག་ཚད་གཅིག་གོ །
ཚངས་ཆེན་པ་རྣམས་ཀྱི་དཔག་ཚད་ཕྱེད་དང་གཉིས་སོ། །འོད་ཆུང་བ་
15.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱི་དཔག་ཚད་གཉིས་སོ། །དེ་ཡན་ཆད་ནི་འོག་མ་འོག་མ་ལས་
གོང་མ་གོང་མ་ལུས་ཉིས་འགྱུར་དུ་བལྟ་བར་བྱའོ། །སྤྲིན་མེད་མ་
གཏོགས་ཏེ་དེ་དག་ལ་དཔག་ཚད་གསུམ་དོར་བར་བྱའོ། །སེམས་ཅན་
དམྱལ་བ་ཆེན་པོ་རྣམས་ཀྱི་ལུས་ཀྱི་ཚད་ནི་ངེས་པ་མེད་དེ་གང་གིས
སྡིག་པ་མི་དགེ་བའི་ལས་ཤིན་ཏུ་ཆེན་པོ་བྱས་ཤིང་བསགས་པ་དེ་དག་
གི་ལུས་ནི་ཆེན་པོར་འགྱུར་ལ་གཞན་རྣམས་ཀྱི་ནི་གཞན་དག་ཏུ་ཡང་་
འགྱུར་རོ། །སེམས་ཅན་དམྱལ་བ་ཆེན་པོ་ཇི་ལྟ་བ་བཞིན་དུ་གྲང་བའི་
སེམས་ཅན་དམྱལ་བ་དང་ཉི་ཚེ་བ་དང་ཉེ་འཁོར་བའི་སེམས་ཅན
དམྱལ་བ་རྣམས་དང་། ཡི་དྭགས་དང་དུད་འགྲོ་རྣམས་ཀྱང་དེ་དང་
འདྲའོ༑ །ལྷ་མ་ཡིན་རྣམས་ཀྱི་ལུས་ནི་སུམ་ཅུ་རྩ་གསུམ་པའི་ལྷ་རྣམས་
ཀྱི་ཚད་བཞིན་དུ་རྣམ་པར་བཞག་པར་རིག་པར་བྱའོ། །གཟུགས་མེད་
པ་དག་ལ་ནི་གཟུགས་མེད་པའི་ཕྱིར་ཚད་མེད་དོ། །དེ་ལ་ཆེ་ཚད་རྣམ་
པར་བཞག་པ་ནི་འདི་ཡིན་ཏེ། འཛམ་བུ་གླིང་པའི་མི་རྣམས་ནི་ཞག་
སུམ་ཅུ་ལ་ཟླ་བ་གཅིག་དང་ཟླ་བ་བཅུ་གཉིས་ལ་ལོ་གཅིག་གི་ཚུལ་་་་་་་
གྱིས་ཚེ་ཚད་ངེས་པར་བྱེད་དོ། །དེ་ཡང་རེས་འགའ་ནི་ཚེའི་ཚད་
དཔག་ཏུ་མེད་པར་འགྱུར་ལ། རེས་འགའ་ནི་བརྒྱད་ཁྲི་བར་འགྱུར་རོ།།
རེས་འགའ་ནི་ཚེ་ལོ་བཅུ་པའི་བར་དུ་འགྱུར་རོ། །ཤར་གྱི་ལུས་འཕཊ་
ལ་སོགས་པའི་ཚེ་ཚད་ནི་ངེས་པ་ཡིན་ཏེ་ཤར་པ་རྣམས་ཀྱི་ནི་ལོ་ཉིས་་
བརྒྱ་ལྔ་བཅུའོ། །ནུབ་པ་རྣམས་ཀྱི་ནི་ལོ་ལྔ་བརྒྱའོ། །བྱང་པ་རྣམས་ཀྱི་
ནི་ལོ་སྟོང་ངོ་།། །མི་རྣམས་ཀྱི་ལོ་ལྔ་བཅུ་གང་ཡིན་པ་དེ་ནི་རྒྱལ་ཆེན་
རིས་བཞི་པ་རྣམས་ཀྱི་ཉིན་ཞག་གཅིག་གོ །དེའི་ཉིན་ཞག་སུམ་ཅུ་ལ་
·16·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཟླ་བ་གཅིག་དང་ཟླ་བ་བཅུ་གཉིས་ལ་ལོར་བརྩིས་པའི་ལྷའི་ལོ་ལྔ་བརྒྱ་
ནི་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་ཐུབ་བོ། །མི་རྣམས་ཀྱི་ལོ་
བརྒྱ་གང་ཡིན་པ་དེ་ནི་སུམ་ཅུ་རྩ་གསུམ་པ་རྣམས་ཀྱི་ཉིན་ཞག་གཅིག་
གོ །དེ་ལྟ་བུའི་ཉིན་ཞག་སུམ་ཅུ་ལ་ཟླ་བ་གཅིག་སྟེ་སྔ་མ་བཞིན་དུ་
(༢༦༢ བ) ཚེ་ལོ་སྟོང་ཐུབ་བོ། །དེ་ལས་གཞན་པའི་རིས་གཞན་
འཕྲུལ་དབང་བྱེད་ཀྱི་ལྷའི་བར་གྱི་ཚེའི་ཚད་ནི་འོག་མ་འོག་མ་རྣམས་་
དང་ཉིན་ཞག་ཀྱང་ཉིས་འགྱུར་ཡིན་ལ་ཚེའི་ཚད་ཉིས་འགྱུར་ཡིན་ནོ། །
རྒྱལ་ཆེན་རིས་བཞི་པ་རྣམས་ཀྱི་ཚེའི་ཚད་རངས་པོ་གང་ཡིན་པ་དེ་ནི་
ཡང་སོས་པ་རྣམས་ཀྱི་ཉིན་ཞག་གཅིག་གོ །དེ་ལྟ་བུའི་ཉིན་ཞག་སུམ་
ཅུ་ལ་ཟླ་བ་གཅིག་དང་ཟླ་བ་བཅུ་གཉིས་ལ་ལོ་གཅིག་སྟེ་ཚེའི་ཚད་
སེམས་ཅན་དམྱལ་བའི་ལོ་ལྔ་བརྒྱ་ཐུབ་བོ། །རྒྱལ་ཆེན་རིས་བཞི་པའི
ཚད་ཀྱིས་ཡང་སོས་སུ་སྐྱེས་པ་རྣམས་ཀྱི་ཚེའི་ཚད་འགྲེ་བ་དེ་བཞིན་དུ།
སུམ་ཅུ་རྩ་གསུམ་པ་རྣམས་ཀྱིས་ཐིག་ནག་པ་རྣམས་དང་། འཐབ་བྲལ་
བ་རྣམས་ཀྱིས་བསྡུས་འཇོམས་པ་རྣམས་དང༌། དགའ་ལྡན་པ་རྣམས་
ཀྱིས་ངུ་འབོད་པ་རྣམས་དང༌། འཕྲུལ་དགའ་བ་རྣམས་ཀྱིས་ངུ་འབོད་
ཆེན་པོ་རྣམས་དང་། གཞན་འཕྲུལ་དབང་བྱེད་པ་རྣམས་ཀྱི་ཚེའི་ཚད
ཀྱིས་ཚ་བར་སྐྱེས་པ་རྣམས་ཀྱི་ཚེའི་ཚད་བསྒྲེ་བར་རིག་པར་བྱའོ། །
རབ་ཏུ་ཚ་བར་སྐྱེས་པ་རྣམས་ཀྱི་ནི་བར་གྱི་བསྐལ་པ་ཕྱེད་དོ། །མནར་
མེད་པ་རྣམས་ཀྱི་ནི་བར་གྱི་བསྐལ་པ་གཅིག་གོ །ལྷ་མ་ཡིན་རྣམས་ཀྱི་
སུམ་ཅུ་རྩ་གསུམ་པ་རྣམས་དང་འདྲའོ། །དུད་འགྲོ་དང་ཡི་དྭགས་
རྣམས་ཀྱི་ཚེ་ཚད་ནི་ངེས་པ་མེད་དོ། །དུད་འགྲོ་རྣམས། །མཆོག་རིང་
·17.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྐལ་པའོ་ཡི་དྭགས་རྣམས། །ཟླ་བ་ཉིན་ཞག་གིས་ལྔ་བརྒྱ། །ཞེས་ཀྱང་
བཤད་དོ། །གྲང་བའི་སེམས་ཅན་དམྱལ་བའི་ཚེའི་ཚད་ནི་སེམས་ཅན་
དམྱལ་བ་ཆེན་པོར་སྐྱེས་པ་རྣམས་ཀྱི་ཚེའི་ཚད་ལས་ཕྱི་མ་ཕྱི་མ་ཕྱེད་་་་
ཕྱེད་ཞུགས་པར་རིག་པར་བྱ་སྟེ་འདི་ལྟར། ཡང་སོས་ཀྱི་ཚེ་ཕྱེད་གང་
ཡིན་པ་དེ་ནི་ཆུ་བུར་ཅན་གྱི་ཚེའི་ཚད་ཡིན་ལ། མནར་མེད་པའི་ཕྱེད་
གང་ཡིན་པ་དེ་ནི་པདྨ་ལྟར་ཆེར་གས་པའི་ཚེའི་ཚད་ཡིན་ནོ། །ཞེས་
པའི་བར་དུ་འགྱུར་རོ། །ཏིལ་སྤྱང་⊕ནང་ནས་ལོ་བརྒྱ་ཞིག །ཏིལ་
གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་ཚེ་ཡིན་ཏེ། །གཞན་གྱི་
ཚེ་ནི་ཉི་ཤུར་བསྒྱུར། །ཞེས་ཀྱང་བཤད་དོ། །ཉི་ཚེ་བ་(༢༦༣ན)དང་
ཉེ་འཁོར་བའི་ཚེའི་ཚད་ནི་ངེས་པ་མེད་དོ། །ཚངས་རིས་པ་རྣམས་ཀྱི་
ཚེའི་ཚད་ནི་བར་གྱི་བསྐལ་པ་ཉི་ཤུ་ལ་བསྐལ་པ་གཅིག་ཏུ་བགྲང་བའི་
བསྐལ་པ་གཅིག་ཡིན་ནོ། །ཚངས་པ་མདུན་ན་འདོན་པ་རྣམས་ཀྱི་ནི་
བར་གྱི་བསྐལ་པ་བཞི་བཅུ་ལ་བསྐལ་པ་གཅིག་ཏུ་བགྲང་བའི་བསྐལ་་་
པ་གཅིག་ཡིན་ནོ། །ཚངས་ཆེན་པ་རྣམས་ཀྱི་ནི་བར་གྱི་བསྐལ་པ་དྲུག་
ཅུ་ལ་བསྐལ་པ་གཅིག་ཏུ་བགྲང་བའི་བསྐལ་པ་གཅིག་ཡིན་ནོ། །འོད་
ཆུང་བ་རྣམས་ཀྱི་ནི་བར་གྱི་བསྐལ་པ་བརྒྱད་ཅུ་ལ་བསྐལ་པ་གཅིག་ཏུ་
བགྲང་བའི་བསྐལ་པ་ཆེན་པོ་གཅིག་ཡིན་ནོ། །དེ་ཡར་བཅད་ཀྱི་
གཟུགས་ན་སྤྱོད་པའི་ལྷ་རྣམས་ཀྱི་ཚེའི་ཚད་ནི་འོག་མ་འོག་མ་ལས་་
གོང་མ་གོང་མ་ཉིས་འགྱུར་དུ་བརྩི་བར་བྱ་སྟེ། སྤྲིན་མེད་པ་ལ་ནི་
བསྐལ་པ་ཆེན་པོ་གསུམ་ཕྱི་བར་བྱའོ། །ནམ་མཁའ་མཐའ་ཡས་སྐྱེ་
རྗང་།
·18·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མཆེད་ལ་སོགས་པ་བཞིའི་ཚེའི་ཚད་ནི་གོ་རིམ་བཞིན་དུ་བསྐལ་པ་་་་་
ཆེན་པོ་ཉི་ཁྲི་དང་བཞི་ཁྲི་དང་དྲུག་ཁྲི་དང་བརྒྱད་ཁྲིའི་བར་ཡིན་ནོ། །
བྱང་གི་སྒྲ་མི་སྙན་མ་གཏོགས་པ་རྣམས་རང་རང་གི་ཚེའི་ཚད་ལ་མ་
སླེབས་པར་བར་མ་དོར་འཆི་བ་ཡོད་དོ། །དེ་ལ་མི་རྣམས་དང་། དུད་
འགྲོ་དང་ཡི་དྭགས་རྣམས་ཀྱི་ལུས་ནི་ཤི་བའི་རོར་གྱུར་ཏེ་འདུག་གོ །
ལྷ་རྣམས་དང་སེམས་ཅན་དམྱལ་བ་རྣམས་ཀྱི་ནི་རྣམ་པར་ཤེས་པ་་་་་་
དང་མགོ་མཉམ་དུ་མི་སྣང་བར་འགྱུར་གྱི་ལུས་རོར་གྱུར་ཏེ་འདུག་པ་་
མེད་དོ། །དེ་ལ་ལོངས་སྤྱོད་དང་ཡོངས་སུ་སྤྱད་པ་རྣམ་པར་བཞག་པ་
ནི་འདི་ཡིན་ཏེ་འདི་ལྟར། བདེ་བ་དང་སྡུག་བསྔལ་དང་ཁམ་ཟས་དང་
འཁྲིག་པའི་ལོངས་སྤྱོད་དོ། །དེ་ལ་སྡུག་བསྔལ་གྱི་ལོངས་སྤྱོད་ནི་འདི་
ཡིན་ཏེ་སེམས་ཅན་དམྱལ་བ་པ་རྣམས་ཀྱིས་ནི་གནོད་པའི་སྡུག
བསྔལ་ཤས་ཆེར་ཉམས་སུ་མྱོང་བར་འགྱུར་རོ། །དུད་འགྲོ་རྣམས་ཀྱིས་
ནི་གཅིག་ལ་གཅིག་ཟ་བའི་སྡུག་བསྔལ་དང་། ཡི་དྭགས་རྣམས་ཀྱིས་ནི་
བཀྲེས་ཤིང་སྐོམ་པའི་སྡུག་བསྔལ་མྱོང་བར་འགྱུར་རོ། །མི་རྣམས་ཀྱིས་
ནི་ཚོལ་ཀྲོས་0ཉོན་མོངས་པའི་སྡུག་བསྔལ་དང༌། ལྷ་རྣམས་ནི་འཆི་
( ༢ ༦༣བ)འཕོ་བ་དང་ལྟུང་བའི་སྡུག་བསྔལ་མྱོང་བར་འགྱུར་རོ། །
དེ་ལ་སེམས་ཅན་དམྱལ་བ་ཆེན་པོ་ཡང་སོས་ནི་འདི་ལྟ་བུའི་སྡུག
བསྔལ་ཤས་ཆེར་ཉམས་སུ་མྱོང་བར་འགྱུར་ཏེ། དེ་ན་སེམས་ཅན་དེ་
དག་ཕན་ཚུན་འདུས་པ་ན་ལས་ཀྱི་དབང་གིས་འབྱུང་བའི་མཚོན
རྣམ་པ་སྣ་ཚོགས་དག་འབྱུང་སྟེ་དེ་དག་གིས་ཕན་ཚུན་གཅིག་ལ་ལ་་་་་་་་
འདིའི་དོན་ཇི་ཡིན་མ་ཤེས་པས་མ་དཔེ་རང་སོར་བཞག་ཡོད།
19.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཅིག་བསྣུན་པར་བྱེད་དེ། དེས་བརྒྱལ་ནས་ས་ལ་འགྱེལ་ཏོ། །དེ་ནས་
ནམ་མཁའ་ལས་ཁྱེད་རྣམས་ཡང་སོས་པར་གྱུར་ཅིག་ཅེས་པའི་སྒྲ་
འབྱུང་ངོ་། །དེ་ནས་ཡང་ལངས་ཏེ་ཕན་ཚུན་གཅིག་ལ་གཅིག་གིས
བསྙུན་པར་བྱེད་དོ། །གཞི་དེ་ལས་ཡུན་རིང་པོར་སྡུག་བསྔལ་ཉམས་སུ་
མྱོང་བར་གྱུར་ཏེ་ཇི་སྲིད་སྡིག་པ་མི་དགེ་བའི་ལས་ཐམས་ཅད་མ་ཟད་
ཀྱི་བར་དུའོ། །སེམས་ཅན་དམྱལ་བ་ཆེན་པོ་དེ་ནི་ཡང་སོས་ཞེས་བྱའོ
དེ་ལ་སེམས་ཅན་དམྱལ་བ་ཆེན་པོ་ཐིག་ནག་ན་ནི་གནོད་པའི་སྡུག་་་
བསྔལ་འདི་ལྟ་བུ་ཤས་ཆེར་ཉམས་སུ་མྱོང་བར་འགྱུར་ཏེ་དེ་ན་སེམས
ཅན་དེ་དག་ལ་དམྱལ་བའི་བསྲུང་མ་དག་གིས་ཐིག་ནག་པོས་ཟུར་་་་་
བཞིའམ་ཟུར་བརྒྱད་དམ་ཆར་གསེ་བ་རྣམ་པ་སྣ་ཚོགས་དུ་མར
འཇལ་བར་བྱེད་དོ། །གཞན་ནས་ཀྱང་དེ་ལྟ་དེ་ལྟར་གཤོག་འཇོག་པར་
བྱེད་ལ་གཞི་དེ་ལས་ཡུན་རིང་པོར་སྡུག་བསྔལ་ཉམས་སུ་མྱོང་བར་་་་
འགྱུར་ཏེ་ཇི་སྲིད་སྡིག་པ་མི་དགེ་བའི་ལས་མ་ཟད་ཀྱི་བར་དུའོ། །དེ་
བས་ན་སེམས་ཅན་དམྱལ་བ་ཆེན་པོ་དེ་ནི་ཐིག་ནག་ཅེས་བྱའོ། །དེ་ལ
སེམས་ཅན་དམྱལ་བ་ཆེན་པོ་བསྡུས་འཇོམས་ན་ནི་གནོད་པའི་སྡུག་་་
བསྔལ་འདི་ལྟ་བུ་ཤས་ཆེར་ཉམས་སུ་མྱོང་བར་འགྱུར་ཏེ་སེམས་ཅན་་་
དག་གང་གི་ཚེ་གཅིག་ཏུ་འདུས་ཤིང་ཚོགས་པ་དེའི་ཚེ་དམྱལ་བའི་་་་་་
བསྲུང་མ་རྣམས་ཀྱིས་ལྕགས་ཀྱི་ར་དང་ལུག་དང་རྟ་དང་གླང་པོ་དང་་
སྟག་གི་གདོང་པ་ལྟ་བུ་གཉིས་གཉིས་ཀྱི་བར་དུ་བརྫང་བར་བྱེད་དོ། །
བརྫངས་མ་ཐག་ཏུ་རི་དེ་གཉིས་ཀྱིས་འཚིར་བར་བྱེད་དོ། །བཙིར་ནས་
སྒོ་ཐམས་ཅད་ནས་ཁྲག་གི་རྒྱུན་འབབ་པོ། །ཡང་འདུས་པར་གྱུར་པ་
·20.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ན་ལྕགས་ཀྱི་འཕྲུལ་འཁོར་ཆེན་པོའི་ནང་དུ་བཅུག་( ༢༦༤ན)ནས་་་་
བུར་ཤིང་ལྟར་འཚིར་བར་བྱེད་དོ། །དེ་ནས་སྒོ་ཐམས་ཅད་ནས་ཁྲག་
གི་རྒྱུན་འབབ་པོ། །ཡང་འདུས་པ་ན་ནམ་མཁའ་ནས་ལྕགས་ཀྱི་ཕ་
བོང་ཆེན་པོའི་ཆར་འབབ་པར་བྱེད་དོ། །དེས་ལྕགས་ཀྱི་ས་གཞི་ལ་
ཀུན་ཏུ་བརྡུངས་ཤིང་ཀུན་ཏུ་དམྱལ་བར་བྱེད་དོ། །གཞི་དེ་ལས་སྡུག་
བསྔལ་ཡུན་རིང་པོར་ཉམས་སུ་མྱོང་བར་འགྱུར་ཏེ་ཇི་སྲིད་སྡིག་པའི་་་
ལས་མ་ཟད་ཀྱི་བར་དུའོ། །དེའི་ཕྱིར་སེམས་ཅན་དམྱལ་བ་ཆེན་པོ་དེ་
ནི་བསྡུས་འཇོམས་ཞེས་བྱའོ། །དེ་ལ་སེམས་ཅན་དམྱལ་བ་ཆེན་པོ་ངུ་
འབོད་ན་ནི་གནོད་པའི་སྡུག་བསྔལ་འདི་ལྟ་བུ་ཤས་ཆེར་མྱོང་བར་་་་་་
འགྱུར་ཏེ་དེ་ན་སེམས་ཅན་དེ་དག་གནས་ཚོལ་ཞིང་འགྲོ་བ་ན་ལྕགས་་
ཀྱི་ཁང་པའི་ནང་དུ་འཇུག་པར་བྱེད་དོ། །དེར་ཞུགས་པ་ན་མ་བཏང་
སྟེ་དེ་དག་ཀུན་ཏུ་འབར་ཞིང་རབ་ཏུ་འབར་ལ་ཀུན་ཏུ་མཆེད་དེ་སྲེག
པར་འགྱུར་རོ། །དེ་དག་དེ་ནང་ངུ་ཞིང་ཉམ་ཐག་པའི་སྐད་འབྱིན་
པར་བྱེད་དོ།། །གཞི་དེ་ལས་ཡུན་རིང་པོ་སྡུག་བསྔལ་ཉམས་སུ་མྱོང་
བར་འགྱུར་ཏེ་ཇི་སྲིད་སྡིག་པའི་ལས་མ་ཟད་ཀྱི་བར་དུའོ། །དེ་བས་ན་
སེམས་ཅན་དམྱལ་བ་དེ་ནི་ངུ་འབོད་ཅེས་བྱའོ། །དེ་ལ་སེམས་ཅན་
དམྱལ་བ་ཆེན་པོ་ངུ་འབོད་ཆེན་པོ་ན་ནི་ངུ་འབོད་ཀྱི་སྐབས་སུ་བསྟན་
པའི་ཁང་པ་དེ་ལྟ་བུ་ཉིས་སྦྲག་གི་ནང་ན་འདུག་པར་རིག་པར་བྱ་སྟེ་་་
དེ་བས་ན་ངུ་འབོད་ཆེན་པོ་ཞེས་བྱའོ། །དེ་ལ་སེམས་ཅན་དམྱལ་བ་
ཆེན་པོ་ཚ་བ་ན་ནི་གནོད་པའི་སྡུག་བསྔལ་འདི་ལྟ་བུ་ཤས་ཆེར་ཉམས་
སུ་མྱོང་བར་འགྱུར་ཏེ་སེམས་ཅན་དེ་དག་དམྱལ་བའི་བསྲུ མ་་་་་་་་་
•21

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་ཀྱིས་ལྕགས་ཀྱི་ཕྲུ་བ་དཔག་ཚད་དུ་མ་ཡོད་པ་ཚ་ཞིང་རབ་ཏུ་་་་
ཚ་བའི་ནང་དུ་བཅུག་ནས་བསྐོལ་ཞིང་ཡོངས་སུ་བསྐོལ་ཏེ་ཉ་བཞིན་་་
སྲེག་པར་བྱེད་དོ། །ཡང་ལྕགས་ཀྱི་གསལ་ཤིང་འབར་བ་བཤང་ལམ་
ནས་སྤྱི་བོར་ཕྱུང་ངོ་། །གཞི་དེ་ལས་ཁ་དང་མིག་ལ་སོགས་པའི་བུ་ག་
ཀུན་ནས་མེ་ལྕེ་རབ་ཏུ་འབར་བར་འགྱུར་རོ། །ཡང་ལྕགས་ཀྱི་ས་གཞི་
ཚ་ཞིང་རབ་ཏུ་ཚ་བ་ལ་གན་རྐྱལ་ལམ་ཁ་སྦུབ་ཏུ་བཞག་སྟེ་ལྕགས་ཀྱི་་་
ཐོ་བ་མེ་འབར་བས་(༢༦༤བ)བརྡུངས་ཤིང་རབ་ཏུ་བརྡུངས་ཏེ་་་་་་
དམྱལ་བར་བྱེད་དོ། །གཞི་དེ་ལས་ཡུན་རིང་པོར་སྡུག་བསྔལ་མྱོང་བར་
འགྱུར་ཏེ་ཇི་སྲིད་སྡིག་པའི་ལས་མ་ཟད་ཀྱི་བར་དུའོ། །དེ་བས་ན་
སེམས་ཅན་དམྱལ་བ་དེ་ནི་ཚ་བ་ཞེས་བྱའོ། །དེ་ལ་སེམས་ཅན་དམྱལ་
བ་ཆེན་པོ་རབ་ཏུ་ཚ་བ་ན་ནི་བྱེ་བྲག་ཏུ་ལྕགས་ཀྱི་གསལ་ཤིང་རྩེ་་་་
གསུམ་པ་བཤང་ལམ་ནས་བཙུག་སྟེ་རྩེ་མོ་གསུམ་པོ་ཕྲག་པ་གཉིས་
དང་སྤྱི་བོར་ཕྱུང་སྟེ་གཞི་དེ་ལས་ཁ་ལ་སོགས་པའི་བུ་ག་ཀུན་ནས་མེ་་་
ལྕེ་འབར་བ་འབྱུང་ངོ་། །ཡང་ལྕགས་གླེབས་པ་ཚ་ཞིང་རབ་ཏུ་ཚ་བ་
འབར་ཞིང་ཀུན་ཏུ་འབར་བ་དག་གིས་ལུས་ཡོངས་སུ་དཀྲི་བར་བྱེད་་་་
དོ༑ །ཡང་ལྕགས་ཟངས་ཆེན་མོ་འགྱུར་བྱེད་ཀྱི་ཆུ་ཁོལ་པས་གང་བའི་
ནང་དུ་སེམས་ཅན་དེ་དག་སྤྱིའི་ཚུགས་སུ་འཇུག་པར་བྱེད་དོ། །བཅུག་
ནས་ཀྱང་བསྐོལ་ཞིང་ཡོངས་སུ་བསྐོལ་ཏེ་ཀེང་རུས་འབའ་ཞིག་ལུས་་་་
པར་གྱུར་པ་དེའི་ཚེ་ཡང་ཕྱིར་འབྱུང་བར་བྱེད་ཅིང་ལྕགས་ཀྱི་ས་གཞི་
ལ་འགྲེམས་པར་བྱེད་དོ། །དེ་ནས་ལྤགས་པ་དང་ཤ་ཁྲག་ཕྱིར་སྐྱེས་
ནས་ཡང་འཇུག་པར་བྱེད་དོ། །ལྷག་མ་གཞན་ནི་ཚ་བ་བཞིན་ནོ།།གཞི་
·22·

མངོན་པ་ཀུན་བཏུས་ཀྱི་རྒྱ་ཆེན་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དེ་ལས་ཡུན་རིང་པོར་སྡུག་བསྔལ་ཉམས་སུ་མྱོང་བར་འགྱུར་ཏེ་ཇི་་་་་
སྲིད་སྡིག་པའི་ལས་མ་ཟད་ཀྱི་བར་དུའོ། །དེ་བས་ན་སེམས་ཅན་
དམྱལ་བ་དེ་ནི་རབ་ཏུ་ཚ་བ་ཞེས་བྱའོ། །དེ་ལས་སེམས་ཅན་དམྱལ་བ་
ཆེན་པོ་མནར་མེད་པ་ན་ནི་གནོད་པའི་སྡུག་བསྔལ་འདི་ལྟ་བུ་ཤས་
ཆེར་མྱོང་བར་འགྱུར་ཏེ་སེམས་ཅན་དེ་དག་ལ་ཤར་ཕྱོགས་ནས་ས་
གཞི་དཔག་ཚད་བརྒྱ་ཕྲག་དུ་མ་ཡོད་པ་འབར་ཞིང་རབ་ཏུ་འབར་བ་་
མེ་ལྕེ་གཅིག་ཏུ་གྱུར་པ་འོང་བར་འགྱུར་ཏེ་དེས་སེམས་ཅན་དེ་དག་གི་
ཤ་དང་ལྤགས་པ་དང་རུས་པ་རྣམས་བཤིག་སྟེ་རྐང་དང་རུས་པ་ལ་་་་་་
ཐུག་པར་བྱེད་དོ། །།དཔེར་ན་མར་མེའི་སྙིང་པོ་བཞིན་དུ་ལུས་ཐམས་
ཅད་མེ་འབར་བས་ཁྱབ་པར་འདུག་གོ།ཤར་ཕྱོགས་ཇི་ལྟ་བ་བཞིན་དུ་
ལྷོ་དང་ནུབ་དང་བྱང་གྱི་ཕྱོགས་རྣམས་ཀྱང་དེ་དང་འདྲ་སྟེ་མེའི་ཕུང་་
པོ་ཕྱོགས་བཞི་ནས་འོངས་པ་རྣམས་སེམས་ཅན་དེའི་ལུས་ལ་འདྲེས་་་་
པར་( ༢༦༥ན)འགྱུར་ཏེ་མེའི་ཕུང་པོ་ལྟ་བུར་སྣང་ལ། དེ་དག་ན་
སྡུག་བསྔལ་མྱོང་བ་ན་བར་སྐབས་ཀྱང་མེད་དེ་ཉམ་ཐག་པའི་སྐད་
འབྱིན་པ་ལས་སེམས་ཅན་ཡིན་པར་མངོན་པར་ཟད་དོ། །ཡང་ལྕགས་
ཀྱི་ཞིབ་མའི་ནང་དུ་ལྕགས་ཀྱི་མདག་མ་མེ་འབར་བ་དང་ལྷན་ཅིག
འཁྲབ་པར་བྱེད་དོ། །ཡང་ལྕགས་ཀྱི་རི་རབ་ཏུ་འབར་བ་ལ་འབབ་
འཇོག་བྱེད་དུ་འཇུག་གོ །ཡང་ཁ་ནས་ལྕེ་ཕྱུང་སྟེ་ལྕགས་ཀྱི་ཕུར་པ་
བརྒྱས་བརྒྱངས་ནས་ཐང་ཤ་ཆོད་པར་བྱེད་དོ། །ཡང་ལྕགས་ཀྱི་ས་གཞི་
དེ་ཉིད་ལ་གན་རྐྱལ་དུ་དེ་བཞག་ནས་ཁ་ལྕགས་ཀྱི་འབྱེད་སྤྱད་ཀྱི་ཕྱེ་་་་
ནས་ལྕགས་ཀྱི་ཐུ་ལུམ་འབར་བ་དང་ཟངས་བསྐོལ་མ་བླུགས་པ་ན་་
23.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེས་ཁ་ཡང་འཚིག་ལྐོག་མ་དང་ནང་ཁྲོལ་རྣམས་ཀྱང་འཚིག་སྟེ་རོ་
སྨད་ནས་འབྱུང་བར་འགྱུར་རོ། །ལྷག་མ་གཞན་རྣམས་ནི་རབ་ཏུ་ཚ་
བ་བཞིན་ནོ། །གཞི་དེ་ལས་ཡུན་རིང་པོར་སྡུག་བསྔལ་ཉམས་སུ་མྱོང
བར་འགྱུར་ཏེ་ཇི་སྲིད་ལས་མ་ཟད་ཀྱི་བར་དུའོ། །དེ་བས་ན་སེམས་
ཅན་དམྱལ་བ་དེ་ནི་མནར་མེད་པ་ཞེས་བྱའོ། །དེ་ལ་འདི་དག་ནི་
གནོད་པ་ཆེ་ལོང་ཙམ་སྨོས་པར་ཟད་ཀྱི་སེམས་ཅན་དམྱལ་བ་དེ་དག་་
ན་དེ་ལས་གཞན་པའི་གནོད་པ་རྣམ་པ་མང་པོ་སྣ་ཚོགས་པ་རྣམས་་་
མེད་པ་ནི་མ་ཡིན་ནོ། །ཉེ་འཁོར་བའི་སེམས་ཅན་དམྱལ་བ་དག་ན་ནི་
གནོད་པའི་སྡུག་བསྔལ་འདི་ལྟ་བུ་ཉམས་སུ་མྱོང་བར་འགྱུར་ཏེ་་་་་་
སེམས་ཅན་དམྱལ་བ་ཆེན་པོ་དེ་དག་གི་ཕྱོགས་བཞི་ན་རྩིག་ངོས་བཞི་་
དང་སྒོ་བཞི་ཡོད་ལ་ལྕགས་ཀྱི་ར་བ་དག་གིས་བསྐོར་ཏེ་ཕྱོགས་བཞི་པོ་
དེ་དག་ན་ཡང་སྒོ་བཞི་ཡོད་ཀྱི་ཕྱི་རོལ་གྱི་སྒོ་རེ་རེ་ན་སེམས་ཅན
དམྱལ་བ་ལྷག་པ་བཞི་བཞི་ཡོད་དོ། །འདི་ལྟ་སྟེ། མེ་མ་མུར་པུས་ནུབ་
པ་ཙམ་ཡོད་སེམས་ཅན་དེ་དག་གནས་ཚོལ་དུ་འགྲོ་བ་ན་དེ་དག་གིས་
དེར་རྐང་པ་བཞག་ན་ནི་ལྤགས་པ་དང་ཤ་དང་ཁྲག་རྣམས་འཇིག་་་་་་་
པར་འགྱུར་པ་བཏེག་པ་ན་སླར་ཡང་སྐྱེ་བར་འགྱུར་རོ། །དེ་དང་
འདབ་འབྱར་ན་རོ་མྱགས་ཕྱི་སའི་འདམ་དྲི་ཤིན་ཏུ་མནམ་པ་ཡོད་དེ་་
སེམས་ཅན་དེ་དག་གིས་དེ་ལ་(༢༦༥བ) དཔོགས་པ་དང་དེ་དག་གི་
དེར་སྒྱེལ་ཏེ་མགོ་དང་རྐང་པ་དང་བཅས་པ་བྱིང་སྟེ་འདུག་གོ །དེ་ན་
སྲོག་ཆགས་འབུ་མཆུ་རྣོན་ཞེས་བྱ་བ་ཡོད་པ་དེས་དེ་དག་གི་ལྤགས་པ་
དང་ཤ་ལ་སོགས་པ་འབིགས་པར་བྱེད་ཅིང་རུས་པ་དང་རྐང་ལ་ཐུག་་
24.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པར་འབྲུ་པར་བྱེད་དོ། །རོ་མྱགས་ཀྱི་འདམ་དེ་དང་འདབ་ཆགས་པ་
ན་སྤུ་གྲི་གཏམས་པའི་ལམ་ཡོད་དེ་དེ་ལ་སེམས་ཅན་དེ་དག་གིས་ཕྱིན་
པ་ན་རྐང་པ་བཞག་པ་ན་ནི་ལྤགས་པ་དང་ཤ་ལ་སོགས་པ་གཅོད་་་་་་
པར་བྱེད་བཏེག་པ་ན་ནི་སླར་ཡང་སྐྱེ་བར་བྱེད་དོ། །སྤུ་གྲི་གཏམས་
པའི་ལམ་དང་འདབ་ཆགས་པ་ན་ནགས་ཚལ་རལ་གྲིའི་ལོ་མ་ཅན
ཡོད་དེ་དེར་སེམས་ཅན་དེ་དག་བསིལ་གྲིབ་ལ་འཁོད་པ་ན་ཤིང་ལས་་
རལ་གྲིའི་ལོ་མ་ཅན་རྣམས་བབས་ནས་དེ་དག་གིས་སེམས་ཅན་དེ་་་
རྣམས་ཀྱི་ཡན་ལག་དང་ཉིང་ལག་ཀུན་བཅད་ཅིང་གཤོག་པར་བྱེད་་་་
ལ་དེ་དག་གིས་དེར་འགྱེལ་བ་ན་ཁྱི་སྲེ་པོ་དག་གིས་རྒྱབ་ཀྱི་བཤུལ་ཤ་་་
འཐོག་ཅིང་ཟའོ། །ནགས་ཚལ་དེ་དག་འདབ་ཆགས་པ་ན་ལྕགས་ཀྱི་
ཤིང་ཤལ་མ་ལིའི་ཚལ་ཡོད་དེ་སེམས་ཅན་དེ་དག་དེར་སོང་བ་ན་དེ་་་་
ལ་འབབ་འཛེག་བྱེད་དུ་འཇུག་སྟེ་གང་གི་ཚེ་དེ་དག་དེ་ལ་འཇོག་པའི་
ཚེ་ནི་ཚེར་མ་རྣམས་ཀྱི་ཁ་ཐུར་དུ་བལྟ་བར་འགྱུར་ལ་འབབས་པའི་ཚེ་
ནི་ཚེར་མ་རྣམས་ཀྱི་ཁ་གྱེན་དུ་བལྟ་བར་འགྱུར་རོ། །གཞི་དེ་ལས་དེ་
དག་གི་ཡན་ལག་དང་ཉིང་ལག་རྣམས་འབིགས་ཤིང་གཤོག་པར་བྱེད
དོ༑ །དེ་ན་ཁྭ་ཏ་ལྕགས་ཀྱི་མཆུ་ཅན་ཞེས་བྱ་བ་ཡོད་དེ་སེམས་ཅན་དེ་
དག་གི་ཕྲག་པའམ་མགོ་བོ་ལ་འཁོད་ནས་མིག་གི་འབྲས་བུ་དག་་་
འཐོག་ཅིང་ཟ་བར་བྱེད་དོ། །ལྕགས་ཀྱི་ཤིང་ཤལ་མ་ལིའི་འདབ་ཆགས་
པ་ན་ཆུ་ཀླུང་རབ་མེད་ཅེས་བྱ་བ་འགྱུར་བྱེད་ཀྱི་ཆུ་བསྐོལ་བས་གང་་་་་
བ་ཡོད་དེ་དེར་སེམས་ཅན་དེ་དག་ལྷུང་བ་ན་ངོས་གཉིས་ན་སེམས་
ཅན་ལག་ན་དབྱུག་པ་ལ་སོགས་པ་ཐོགས་པ་དག་ཀྱང་འཁོད་དེ་དེ་
•25.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་གིས་སེམས་ཅན་དེ་དག་ཕྱིར་འབྱུང་དུ་མི་སྟེར་(༢༦༦ན)ཞིང་་
གལ་ཏེ་ཕྱིར་མཆིས་ན་ས་གཞི་མེ་ཆེན་པོ་ཀུན་ཏུ་འབར་བ་གན་རྐྱལ་་་་
དུ་བཞག་ནས། ཀྱེེ་སེམས་ཅན་འདི་དག་ཅི་འདོད་ཅེས་དྲི་བར་བྱེད་
དོ༑ །དེ་དག་གིས་སྨྲས་པ། བདག་ཅག་གིས་མི་ཤེས་མི་མཐོང་མོད་ཀྱི་
འོན་ཀྱང་བཀྲེས་ནོ་སྐོམ་མོ་ཞེས་ཟེར་བ་ན་ཁ་ལྕགས་ཀྱི་འབྱེད་སྤྱད་་་་་་
ཀྱིས་ཕྱེ་ནས་ལྕགས་ཀྱི་ཐུ་ལུམ་མེ་འབར་བའི་ཟངས་ཞུན་བླུགས་པར་་་་
བྱེད་དོ། །གཞི་དེ་ལས་སྡུག་བསྔལ་ཡུན་རིང་པོ་མྱོང་བར་འགྱུར་ཏེ་ཇི་
སྲིད་སྡིག་པའི་ལས་རྣམས་མ་ཟད་ཀྱི་བར་དུའོ། །དེ་ལས་སྤུ་གྲི་
གཏམས་པ་དང་ནགས་ཚལ་རལ་གྲིའི་ལོ་མ་ཅན་དང་ལྕགས་ཀྱི་ཤིང
ཤལ་མ་ལི་རྣམས་ནི་ལྷག་པ་ཅིག་ཏུ་བསྡུས་པས་དེ་ལྟར་ན་ལྷག་པ་པ་་་་་་་
བཞིར་འགྱུར་རོ། །དེ་ལས་གྲང་བའི་སེམས་ཅན་དམྱལ་བར་སྐྱེས་པའི་
སེམས་ཅན་རྣམས་ཀྱིས་ནི་གྲང་བའི་སྡུག་བསྔལ་འདི་ལྟ་བུ་ཉམས་སུ་་་
མྱོང་བར་འགྱུར་ཏེ། ཆུ་བུར་ཅན་དུ་སྐྱེས་པ་རྣམས་ནི་ས་དེ་ན་ཡོད་
པའི་ལྷགས་པ་ཆེན་པོས་བཏབ་སྟེ་ལུས་ཐམས་ཅད་ཆུ་བུར་བྱུང་བ་་་་་་
བཞིན་དུ་འཁུམས་པར་འགྱུར་ཏེ། དེ་བས་ན་སེམས་ཅན་དམྱལ་བ་དེ་
ནི་ཆུ་བུར་ཅན་ཞེས་བྱའོ། །དེ་ལ་ཆུ་བུར་རྡོལ་པའི་བྱེ་བྲག་ནི་འདི་ཡིན་
ཏེ་ཆུ་བུར་རྡོལ་བ་བཞིན་དུ་འཁུམས་པར་འགྱུར་ཏེ། དེ་བས་ན་སེམས་
ཅན་དམྱལ་བ་དེ་ནི་ཆུ་བུར་རྡོལ་བ་ཞེས་བྱའོ། །དེ་ལ་སོ་ཐམ་ཐམ་པ་
དང་༑ ཀྱི་ཧུད་ཟེར་བ་དང་། ཨ་ཆུ་ཟེར་བ་རྣམས་ཚིག་ཏུ་བརྗོད་པ་
ལས་སེམས་ཅན་དེ་དག་གི་མིང་དུ་བཏགས་པའོ། །ཨུཏྤལ་ལྟར་གས་པ་
•26·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནི་ས་དེ་ན་ཡོད་པའི་ལྷགས་པ་ཆེན་པོས་བཏབ་སྟེ་ལྤགས་⊕པ་རྣམས་་
སྔོ་ཞིང་ལ་ལྔའམ་དྲུག་ཏུ་གས་པར་འགྱུར་ཏེ། དེ་བས་ན་སེམས་ཅན་
དམྱལ་བ་དེ་ནི་ཨུཏྤལ་ལྟར་གས་པ་ཞེས་བྱའོ། །དེ་ལ་པདྨ་ལྟར་གས་
པའི་བྱེ་བྲག་ནི་འདི་ཡིན་ཏེ་ལྤགས་པ་སྔོན་པོར་འགྱུར་པ་ལས་འདས་་
ནས་རྣམ་པར་དམར་ཞིང་ཁ་བཅུའམ་དེ་ལས་ལྷག་པར་གས་པར་
འགྱུར་ཏེ། དེ་བས་ན་སེམས་ཅན་དམྱལ་བ་དེ་ནི་པདྨ་ལྟར་གས་པ་
ཞེས་བྱའོ། །པདྨ་ལྟར་གས་པ་(༢༦༦བ)ཆེན་པོའི་བྱེ་བྲག་ནི་འདི་
ཡིན་ཏེ་ལྤགས་པ་ཤིན་ཏུ་དམར་བ་ཁོ་ནར་གྱུར་ནས་ཁ་བརྒྱའམ་དེ་
ལས་ལྷག་པར་གས་པར་གྱུར་ཏེ། དེ་བས་ན་སེམས་ཅན་དམྱལ་བ་དེ་
ནི་པདྨ་ལྟར་གས་པ་ཆེན་པོ་ཞེས་བྱའོ། །ཉི་ཚེ་བའི་སེམས་དམྱལ་བ་པ་
རྣམས་ཀྱི་ནི་རང་རང་གི་ལས་ལས་སྐྱེས་པའི་སྡུག་བསྔལ་འདི་ལྟ་བུ
དག་ཉམས་སུ་མྱོང་བར་འགྱུར་ཏེ། རྒྱལ་པོའི་ཁབ་ཀྱི་བ་ལང་གི་བཤན་
པ་སྐྱེས་པ་ཁང་པ་བརྩེགས་པ་ཙམ་ཉེན་སྐད་ཀྱིས་ངུ་ཞིང་ནམ་མཁའ་་
ལས་འོང་བ་དང་། བ་གླང་གི་བཤན་པའི་སློབ་མ་རུས་གོང་དྲི་ང་བ་ལ་
བྱ་རོག་སོགས་ཀྱིས་འཐོག་པར་སྐྱེས་པ་སོགས་དང་། གཞན་ཡང་
འཕགས་པ་དགེ་འདུན་སྲུངས་ཀྱི་རྟོགས་བརྗོད་ལྟ་བུ་མང་ངོ་། །དེ་
ལྟར་ན་དམྱལ་བའི་སྡུག་བསྔལ་ལ་དཔག་ཏུ་མེད་དེ། བཤེས་པའི་ཕྲིན་
ཡིག༧ཏུ། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་
དྲག་བཏབ་སྡུག་བསྔལ་གང་ཡིན་པ།༑ །དེས་ནི་དམྱལ་བའི་སྡུག་བསྔལ་
ཆུང་ངུ་ཡི། །འོལ་ཡང་མི་བཟོད་ཆར་ཡང་མི་ཕོད་དོ། །ཞེས་གསུངས་པ་
པགས།  ྱསྤྲིངས་ཡིག
·27·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྟར་རོ། །དེ་ལ་དུད་འགྲོ་རྣམས་ནི་གཅིག་ལ་གཅིག་གསོད་པར་བྱེད་
དེ་གང་མཐུ་ཆུང་བ་རྣམས་གསོད་པར་བྱེད་དོ། །རང་དབང་མེད་པར་
ཡང་བསད་པ་དང་བརྡེག་པ་དང་གནོད་པར་བྱེད་ལ་ལྷ་དང་མི་
རྣམས་ཀྱི་དོན་དུ་གྱུར་པ་ཡང་ཡིན་ཏེ། གཞི་དེ་ལས་སྡུག་བསྔལ་རྣམ་
པ་སྣ་ཚོགས་མང་པོ་ཉམས་སུ་མྱོང་བར་འགྱུར་རོ། །དེ་ལྟར་ཡང་
བཤེས་པའི་ཕྲིན་ཡིག་ལས། ཁ་ཅིག་མུ་ཏིག་བལ་དང་རུས་པ་ཁྲག །ཤ་
དང་ལྤགས་པའི་ཆེད་དུ་འཆི་བར་འགྱུར། །དབང་མེད་གཞན་གྱིས་
ལག་པ་རྡོག་པ་དང་། །ལྕགས་དང་ལྕགས་རྣམས་ཀྱིས་ནི་བཏབ་སྟེ་
བཀོལ༑།ཞེས་གསུངས་སོ།།
ཡི་དྭགས་རྣམས་ནི་མདོར་བསྡུ་ན་རྣམ་པ་གསུམ་སྟེ། ཟས་དང་
སྐོམ་ལ་ཕྱིའི་སྒྲིབ་པ་ཡོད་པ་དང་། ཟས་སྐོམ་ལ་ནང་གི་སྒྲིབ་པ་ཡོད་པ་
དང་༑ཟས་སྐོམ་ཉིད་ལ་སྒྲིབ་པ་ཡོད་པའོ།།དང་པོ་ནི་སེམས་ཅན་གང་
དག་སེར་སྣ་ཤས་ཆེར་བསྟེན་པའི་ཕྱིར་ཡི་དྭགས་ཀྱི་གནས་སུ་སྐྱེས་ལ་་
དེ་དག་ཀྱང་བཀྲེས་ཤིང་སྐོམ་པ་དང་ལྡན་པས་ལྤགས་པ་དང་ཤ་ལ་་་་་་
སོགས་པ་(༢༦༧ན) ཀུན་བསྐམས་ཏེ་སྡོང་དུམ་མེས་ཚིག་པ་ལྟར་་་་་
འདུག་པ་དང་གདོང་སྐྲས་ཁེབས་ཤིང་བཀྲེས་ཤིང་སྐོམ་པ་དང་ལྡན་་་་
པས་བཞིན་དང་ཁ་ཤིན་ཏུ་བསྐམས་ཤིང་ལྕེས་བལྡག་པ་བཞིན་དུ་
འགྱུར་བས་ཆུ་མིག་དང་མཚོ་དང་མཚེའུ་རྣམས་སུ་ཀུན་ཏུ་རྒྱུག་པར་་་
བྱེད་དོ། །དེ་དག་ཏུ་ཡང་སེམས་ཅན་ལག་ན་རལ་གྲི་ལ་སོགས་པ་
ཐོགས་པ་རྣམས་ཀྱིས་བསྲུང་ཞིང་འགེགས་པར་བྱེད་ལ། ཆུ་དེ་དག་
ཀྱང་ཁྲག་དང་རྣག་ཏུ་མཐོང་སྟེ་རང་ཉིད་ཀྱང་འཐུང་མི་འདོད་པར་་་
28.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འགྱུར་རོ། །དེ་ལྟ་བུ་དག་ནི་ཟས་དང་སྐོམ་ལ་ཕྱིའི་སྒྲིབ་པ་ཡོད་པའི་ཡི་
དྭགས་ཞེས་བྱའོ །ཟས་སྐོམ་ལ་ནང་གི་སྒྲིབ་པ་ཡོད་པ་ནི་ཁ་ཁབ་མིག
ཙམ་ལ་མེ་འབར་བ་དང་ལྦ་བ་ཅན་དང་གསུས་པ་ཆེ་བ་སྟེ་འདི་ལྟར།
དེ་དག་ལ་གཞན་གྱིས་གེགས་མ་བྱས་པར་རང་གིས་ཟས་དང་སྐོམ་་་་་་་་
རྙེད་དུ་ཟིན་ན་ཡང་བཟའ་བ་དང་བཏུང་བ་མི་ནུས་པ་དེ་ལྟ་བུའོ། །
ཟས་སྐོམ་ཉིད་ལ་ཡོད་པའི་སྒྲིབ་པ་ཅན་ནི་ཡི་དྭགས་མེ་ལྕེའི་ཕྲེང་བ་་་་
ཅན་ཞེས་བྱ་བ་ཡོད་དེ། དེ་དག་གིས་ཟོས་སོ་ཅོག་དང་འཐུངས་སོ་
ཅོག་གིས་ཚིག་པར་འགྱུར་ཏེ་དེས་ན་དེ་དག་གི་བཀྲེས་པ་དང་སྐོམ་པ་
ནམ་ཡང་མེད་པར་མི་འགྱུར་རོ། །ཡི་དྭགས་ལྗན་ལྗིན་ཟ་བ་ཞེས་བྱ་བ
དག་ཀྱང་ཡོད་དེ། དེ་དག་ལས་ཁ་ཅིག་ནི་ཕྱི་ས་ཟ་ཞིང་གཅིན་འཐུང་
སྟེ་གང་མི་གཙང་བ་དྲི་ང་བ་སྨད་པ་རྣམས་ཟ་བའམ་འཐུང་བར་ནུས་
པ་དག་ཀྱང་ཡོད། །ཁ་ཅིག་ནི་རང་གི་ཤ་བཅད་དེ་ཟ་ལ་གཙང་བ་དང་
བསོད་པའི་ཟས་གང་ཡིན་པ་ནི་ཟ་བའམ་བཏུང་བར་མི་ནུས་པ་ཡོད་་
དེ༑ དེ་ལྟ་བུ་ནི་ཟས་སྐོམ་ཉིད་ལ་སྒྲིབ་པ་ཡོད་པའོ། །དེ་ལ་མིར་སྐྱེས་
པའི་སེམས་ཅན་རྣམས་ཀྱིས་ཕོངས་པའི་སྡུག་བསྔལ་འདི་ལྟ་བུ་ཉམས་
སུ་མྱོང་བར་འགྱུར་ཏེ། ལྷན་ཅིག་སྐྱེས་པའི་བཀྲེས་ཤིང་སྐོམ་པས་
ཕོངས་པའི་སྡུག་བསྔལ་དང་འདོད་པས་ཕོངས་པ་དང་ཁ་ཟས་ངན་་་་
པས་ཕོངས་པ་དང་འགྲོ་བ་དང་ཆོལ་ཀྲོ་དང་ངལ་དུབ་ལ་སོགས་པས་་
ཕོངས་པའི་སྡུག་བསྔལ་དང༌། དུས་ཚིགས་འགྱུར་བ་མི་སྙོམས་པས་ཚ་
གྲང་སོགས་ཀྱིས་ཕོངས་པའི་(༢༦༧བ) སྡུག་བསྔལ་དང་། མུན་པས་
བསྒྲིབས་པ་དང་། ཐ་སྙད་ཆད་པ་དང་། གཞན་ཡང་ན་བ་དང་རྒ་བ་
.29.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་འཆི་བ་དང་ཡོངས་སུ་འགྱུར་བའི་སྡུག་བསྔལ་ལོ། །དམྱལ་བ་ན་
ནི་འཆི་བ་ཉིད་ལ་བདེ་བར་འཛིན་ཏེ་དེ་བས་ན་དེ་ལ་ནི་འཆི་བའི་་་་་
སྡུག་བསྔལ་དུ་རྣམ་པར་མ་བཞག་གོ།
ལྷ་རྣམས་ལ་ནི་གནང་ཆད་པ་མེད་ལ་འཆི་འཕོ་བ་དང་ལྟུང་བའི་་་་
སྡུག་བསྔལ་ཡོད་དེ་འདི་ལྟར། ལྷའི་བུ་འཆི་འཕོ་བ་ན་སྔ་ལྟས་རྣམ་པ་
ལྔ་འབྱུང་སྟེ་གོས་དྲི་མ་མེད་པ་ལ་དྲི་མ་ཅན་དུ་འགྱུར་བ་དང་མེ་ཏོག་་
གི་ཕྲེང་བ་སྔོན་མ་རྙིངས་པ་རྙིངས་པར་འགྱུར་བ་དང་མཆན་ཁུང་་་་་་
གཉིས་ལས་རྔུལ་འབྱུང་བར་འགྱུར་བ་དང་ལུས་ལ་དྲི་མི་ཞིམ་པ་་་་་་་་་
འབྱུང་བ་དང་ལྷ་དང་ལྷའི་བུ་མོ་གང་ཡང་རུང་བ་རང་གི་སྟན་ལ་མི་་་
དགའ་བར་འགྱུར་པ་སྟེ། དེས་འཁོར་གྱི་ནང་དུ་འདུས་པ་ནི་ལྷའི་བུ་
མོ་དག་དེ་ལས་གཞན་པའི་ལྷའི་བུ་དག་དང་ལྷན་ཅིག་དགའ་མགུར་་་
སྤྱོད་པ་དེ་མཐོང་ནས་གཞི་དེ་ལས་སྡུག་བསྔལ་དང་ཡིད་མི་བདེ་བ་་་་་
ཆེན་པོ་མྱོང་བར་འགྱུར་རོ།།ཞེས་གསུངས་པ་ལྟ་བུའོ།།དེ་བཞིན་དུ་སྤ་
བཀོང་པའི་སྡུག་བསྔལ་ཡང་མྱོང་བར་འགྱུར་ཏེ་འདི་ལྟར། དེ་ལས་
བསོད་ནམས་ཀྱི་ཕུང་པོ་ཆེས་རྒྱ་ཆེན་པོ་དང་ལྡན་པ་གང་ཡིན་པ་དེ་་་་
ལ་ལྷའི་འདོད་པ་ལྔའི་ཡོན་ཏན་ཆེས་ཆེ་བ་དག་འབྱུང་བར་འགྱུར་ཏེ།
དེར་དེ་ལས་གཞན་པའི་ལྷའི་བུ་བསོད་ནམས་ཆུང་བ་རྣམས་ཀྱིས་་་་་་
མཐོང་ནས་སྤ་བཀོང་བར་འགྱུར་ལ་གཞི་དེ་ལས་སྡུག་བསྔལ་དང
ཡིད་མི་བདེ་བ་ཆེན་པོ་མྱོང་བར་འགྱུར་བའི་ཕྱིར་རོ། །དེ་བཞིན་དུ་
བཅད་པ་དང་འདྲལ་བ་སྤྱུགས་པ་དང་གསོད་པའི་སྡུག་བསྔལ་ཡང་་་་་
མྱོང་བར་འགྱུར་ཏེ་འདི་ལྟར། ལྷ་རྣམས་དང་ལྷ་མ་ཡིན་རྣམས་གཡུལ་
·30·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སྤྲོད་པ་ན་དེ་དག་ཕན་ཚུན་འགྲས་པར་འགྱུར་པས་གསེར་དང
དངུལ་དང་ཤེལ་དང་མན་ཤེལ་དང་བཻཌཱུརྱའི་མཚོན་སྣ་བཞི་པོ་དག་་་་
བླངས་ནས་གཡུལ་འགྱེལ་དེ། དེ་ཡང་ལྷ་རྣམས་དང་ལྷ་མ་ཡིན་རྣམས་
ཀྱི་ཡན་ལག་དང་ཉིང་ལག་བཅད་པ་ཡང་ཡོད་ལུས་འདྲལ་བ་ཡང
ཡོད་གསོད་པ་ཡང་ཡོད་དོ། །དེ་དག་གི་ཡན་ལག་བཅད་པ་རྣམས་
ཀྱང་ཕྱིར་(༢༦༨ན) སྐྱེ་བར་འགྱུར་ལ་ལུས་འདྲལ་བ་རྣམས་ཀྱང་་་་་་་
ཕྱིར་འཚོ་བར་འགྱུར་རོ། །གང་གི་མགོ་བཅད་པར་གྱུར་པ་དེའི་ཚེ་ནི་
འཆི་བར་འགྱུར་རོ། །མདོ་གཞན་དུ། ལྷ་མ་ཡིན་རྣམས་མི་བཞིན་དུ། །
གནད་དུ་ཕོག་ན་འཆི་བར་འགྱུར། །ཞེས་བཤད་དོ། །དེ་ལ་རེས་འགའ་
ནི་ལྷ་རྣམས་ཕམ་པར་འགྱུར་ལ་རེས་འགའ་ནི་ལྷ་མ་ཡིན་རྣམས་ཕམ་་
པར་འགྱུར་རོ། །དེ་གཉིས་ལས་གང་དག་ཕམ་པར་གྱུར་པ་དེ་དག་ནི་
རང་གི་གྲོང་ཁྱེར་དུ་ཞུགས་པས་བདེ་བར་འགྱུར་ཏེ་དེར་ཞུགས་པ་ན་་
ཕན་ཚུན་གཅིག་གིས་གཅིག་ལ་མི་ཚུགས་སོ། །དེ་ལ་ལྷ་རྣམས་ནི་ལྷ་མ་
ཡིན་གྱི་བུ་མོ་དག་གི་ཕྱིར་དེ་དག་དང་འགྲས་པར་འགྱུར་རོ། །ལྷ་མ་
ཡིན་རྣམས་ནི་ལྷའི་བདུད་རྩིའི་ཕྱིར་ལྷ་རྣམས་དང་འགྲས་པར་འགྱུར་
རོ༑ །ལྷ་མ་ཡིན་རྣམས་ནི་ལྷའི་འགྲོ་བས་བསྡུས་པར་བལྟ་བར་བྱའོ། །
འོན་ཀྱང་དེ་དག་ནི་སྒྱུ་ཅན་འབྲིད་པའི་བསམ་པ་དང་ལྡན་པས་སྒྱུ་་་་་་
དང་གཡོ་ཤས་ཆེ་བ་ཡིན་ཏེ་དེ་བས་ན་འདི་དག་ནི་ལྷ་རྣམས་བཞིན་་་
དུ་དཀར་པོའི་ཆོས་ཀྱི་སྣོད་དུ་གྱུར་པ་མ་ཡིན་ཏེ། དེའི་ཕྱིར་རེས་མདོ་
གཞན་དུ་འགྲོ་བ་ཐ་དད་པར་བསྟན་ཏོ། །དེ་དག་ནི་ལྷ་ཉིད་ཡིན་ཡང་
ལྷའི་ཆོས་ཡང་དག་པར་བླངས་ཏེ་གནས་པ་མ་ཡིན་པས་དེའི་ཕྱིར་ལྷ་་
·31·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མ་ཡིན་རྣམས་ཞེས་བྱའོ། །ལྷའི་བུ་ཆེས་མཐུ་དང་ལྡན་པ་འཁྲུག་པར་
འགྱུར་ན་ལྷའི་བུ་མཐུ་ཆུང་བ་རྣམས་རང་གི་གནས་ནས་སྤ་བཀོང་
ཞིང་སྐྲོད་པར་ཡང་བྱེད་དེ་དེའི་ཕྱིར་སྤྱུགས་པའི་སྡུག་བསྔལ་ཡང་
མྱོང་བར་འགྱུར་རོ། །དེ་ལྟར་ན་ལྷ་རྣམས་ཀྱི་ནི་འཆི་འཕོ་དང་ལྟུང་
བའི་སྡུག་བསྔལ་དང་སྤ་ཀོང་པའི་སྡུག་བསྔལ་དང་བཅད་པ་འདྲལ་་་
བ་དང་གསོད་པ་དང་སྤྱུགས་པའི་སྡུག་བསྔལ་རྣམས་མྱོང་བར་འགྱུར
རོ༑ །གཟུགས་དང་གཟུགས་མེད་པ་ན་སྤྱོད་པའི་སེམས་ཅན་རྣམས་ལ་
ནི་སྡུག་བསྔལ་དེ་དག་ཐམས་ཅད་མེད་དེ་སེམས་ཅན་དེ་དག་ནི་སྡུག་
བསྔལ་གྱི་ཚོར་བའི་སྣོད་དུ་མ་གྱུར་པའི་ཕྱིར་རོ། །འོན་ཀྱང་ཉོན་
མོངས་དང་ལྡན་ཞིང་སྒྲིབ་པ་དང་བཅས་(༢༦༨ བ)ལ་འཆི་འཕོ་བ་་
དང་གནས་པ་ལ་རང་དབང་མེད་པའི་ཕྱིར་དེ་དག་ཀྱང་གནས་ངན་་་
ལེན་གྱི་སྡུག་བསྔལ་ལོ། །ཟག་པ་མེད་པའི་ཁམས་ནི་གནས་ངན་ལེན་
གྱི་སྡུག་བསྔལ་ལས་ཀྱང་ཡང་དག་པར་འདས་པས་དེའི་ཕྱིར་ཡང
དག་པར་བདེ་བ་ཡིན་གྱི་གཞན་ཐམས་ཅད་ནི་སྡུག་བསྔལ་བར་རིག་་་
པར་བྱའོ། །དེ་ལྟར་ན་སྡུག་བསྔལ་གྱི་ལོངས་སྤྱོད་བཤད་ཟིན་ཏོ། །
ད་ནི་བདེ་བའི་ལོངས་སྤྱོད་བཤད་པར་བྱ་སྟེ། དེ་ལ་སེམས་ཅན་
དམྱལ་བ་བཞི་ཆར་ན་ཡང་བདེ་བ་མྱོང་བ་མེད་ལ། སེམས་ཅན་དམྱལ་
བ་རྣམས་ཇི་ལྟ་བ་བཞིན་དུ་ཡི་དྭགས་རྣམས་ཀྱང་དེ་དང་འདྲའོ། །ཁ་
ཅིག་ན་རེ། དེ་དག་ན་ཡང་རྣམ་སྨིན་ལས་སྐྱེས་པའི་བདེ་བ་མེད་པ་
ཡིན་གྱི་རྒྱུ་མཐུན་ལས་སྐྱེས་པ་ནི་མེད་པ་མ་ཡིན་ནོ་ཞེས་ཟེར་རོ། །ཡི་
དྭགས་རྫུ་འཕྲུལ་ཆེ་བ་རྣམས་དང་དུད་འགྲོ་རྣམས་དང་མི་རྣམས་ལ་་་
·32·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནི་ཕྱི་རོལ་ཏུ་བལྟས་པ་ལས་བྱུང་བའི་ཡོ་བྱད་ཀྱི་བདེ་བ་དང་སྡུག་
བསྔལ་འདྲེས་མར་སྣང་ངོ༌། །དེ་ལ་མི་རྣམས་ཀྱི་ནང་ན་ནི་འཁོར་ལོས་
བསྒྱུར་བའི་བདེ་བ་ནི་མཆོག་དང་གཙོ་བོ་དང་གྱ་ནོམ་པ་ཡིན་ནོ། །
འཁོར་ལོས་བསྒྱུར་བའི་རྒྱལ་པོ་དེ་ཡང་ཚེ་ལོ་བརྒྱད་ཁྲི་ནས་དཔག་་་་་་་
མེད་ཀྱི་བར་ལ་འབྱུང་གི་བརྒྱད་ཁྲི་ལས་ཆུང་བར་ནི་མ་ཡིན་ཏེ། དེའི་
ཕུན་སུམ་ཚོགས་པ་བརྒྱད་ཁྲི་མན་ཆད་ས་མི་རྫོགས་པའི་ཕྱིར་རོ། །
འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་བ་ན་རིན་པོ་ཆེ་་་་་
བདུན་དང་ལྡན་པར་འབྱུང་སྟེ་འདི་ལྟར། འཁོར་ལོ་རིན་པོ་ཆེ་དང་
གླང་པོ་རིན་པོ་ཆེ་དང་རྟ་རིན་པོ་ཆེ་དང་ནོར་བུ་རིན་པོ་ཆེ་དང་ཁྱིམ་་
བདག་རིན་པོ་ཆེ་དང་བདུན་པ་བློན་པོ་རིན་པོ་ཆེའོ། །དེའི་ཚེ་འཁོར་
ལོ་རིན་པོ་ཆེ་ལ་སོགས་པ་འབྱུང་བ་ནི་མདོ་ཇི་ལྟ་བ་བཞིན་བརྗོད་
པར་བྱའོ་ཞེས་གསུངས་ཤིང་། མདོ་ལས། རྒྱལ་པོ་དེ་ཚེས་བཅོ་ལྔ་ལ་
མགོ་དང་བཅས་པ་བཀྲུས་ནས་བསྙེན་གནས་བྱས་ཤིང་བློན་པོའི
ཚོགས་ཀྱིས་བསྐོར་ཏེ་འདུག་པ་ན་ཤར་ཕྱོགས་ནས་ལྷའི་འཁོར་ལོ་ལོ་་་་་་་་
བརྒྱ་བྱིན་གྱི་ཚིག་གི་ལས་ཐམས་ཅད་པས་(༢༦༩ན)བྱས་པ་རྒྱལ་པོ་
ཆེན་པོ་བཞིས་རྒྱལ་པོར་དབང་བསྐུར་པ་འབྱུང་ངོ་། །ཞེས་དང་། དྲན་
པ་ཉེར་གཞག་ཏུ། འཁོར་ལོ་རིན་པོ་ཆེ་ནི་གསེར་ལས་བྱས་པ་དཔག་
ཚད་ལྔ་བརྒྱ་པ་རྩིབས་སྟོང་ཡོད་པ་མཛེས་པ་ནམ་མཁའ་ལ་དཔག་
ཚད་འབུམ་དུ་ཉི་མ་གཅིག་གིས་འགྲོ་བ། གླིང་བཞི་དང་ལྷའི་རིས་
རྣམས་སུའང་གླང་པོ་སོགས་ཀུན་ནམ་མཁའ་ལ་འགྲོ་བ། རྒྱལ་པོས་མི་
ཐོབ་པ་དེས་ཐོས་པར་བྱེད་པ། འགྲན་པ་སུ་ཡང་མེད་པར་བྱེད་པའོ། །
·33·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྒྱལ་པོ་ཤི་ནས་སྒོ་ཁང་དུ་ཟུག་ནས་འདུག་སྟེ་བུ་ལ་མི་ཕན་ནོ། །ནོར་
བུ་རིན་པོ་ཆེ་ནི་མི་ཆེན་པོའི་བརླ་ཙམ་པ་ཟུར་བརྒྱད་པ་སྟེ་མཚན་མོ་་
དཔག་ཚད་བརྒྱད་དུ་འོད་འབྱུང་བ་ཉི་མ་ཚ་བ་ན་བསིལ་བ་འབྱུང་བ
སྐོམ་པ་ན་ཆུ་ཡན་ལག་བརྒྱད་དང་ལྡན་པ་འབྱུང་བ། རྒྱལ་པོས་ཅི་
བསམས་པ་འབྱུང་བ། འོད་སྣ་ཚོགས་འབྱུང་བ། དཔག་ཚད་བརྒྱར་
ནད་མེད་པར་བྱེད་ཅིང་། ལས་ཀུན་ལ་ཇི་ལྟར་འདོད་པའི་འབྲས་བུ་
འབྱུང་བ། ཀླུ་ངན་པས་སེར་བ་ལ་སོགས་པ་འབེབས་མི་ནུས་པ། མྱ་
ངམ་དང་གཡང་སའི་ཡུལ་ཀུན་ལྗོན་པ་དང་མཚེའུ་སོགས་ཕུན་སུམ་་་་
ཚོགས་པར་བྱེད་པ། མི་དུས་མ་ཡིན་པར་མི་འཆི་ཞིང་དུད་འགྲོ་གང་
གིས་ཀྱང་མི་ཚུགས་པར་བྱེད་པ། སྦྲུལ་དང་ནེའུ་ལེ་ལྟ་བུ་མི་མཐུན་པ་
རྣམས་ཀྱང་ཕན་ཚུན་མི་གནོད་པར་བྱེད་པ་ཞིག་དབང་པོས་སྟེར་
བར་འགྱུར་རོ། །བུད་མེད་ནི་ལུས་ལས་ཙན་དན་དང་ཁ་ལ་ཨུཏྤལའི་
དྲི་འབྱུང་བ། རེག་ན་ཉོན་མོངས་པ་མེད་པར་འགྱུར་པ། གླིང་དེའི་
བཀྲེས་སྐོམ་དང་མྱ་ངན་དང་བྲལ་བར་བྱེད་པ། རྒྱལ་པོས་མཐོང་ན་
གྲང་དུས་སུ་དྲོ་ཞིང་དྲོ་དུས་སུ་བསིལ་བར་བྱེད་ལ། མི་ཀུན་གྱིས་མ་
དང་སྲིང་མོ་ལྟར་མཐོང་བ། བསམ་པ་མཐུན་པའི་བུ་མང་པོ་བཙའ་པ།
ཁྱིམ་བདག་བུད་མེད་གཞན་ལ་འགྲོ་ཡང་ཕྲག་དོག་མེད་པ། ཁྱིམ་ཐབ་
མེད་ཀྱང་འདོད་ཡོན་ལྔའི་དབང་དུ་མི་འགྱུར་བ་ཞིག་ན་པོ་བོས་་་་་་་་་་
འབུལ་ཏེ། དེ་ཤི་ནས་ལྷར་སྐྱེ་བ་ཡིན་ནོ། །བློན་པོ་( ༢༦༩བ)ནི་བྱ་བ་
ཐམས་ཅད་མ་བསླབས་ཀྱང་ཤེས་ནས་བྱེད་པ་མི་དགེ་བ་སྤངས་ཤིང་་་་
ཉོན་མོངས་པ་མེད་པ་སེམས་ཅན་ཀུན་ལ་ཕ་མ་ལྟར་ཕན་པའོ། །གླང་
.34.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པོ་ནི་ཅང་ཤེས་ཤིང་བཀའ་ཉན་པ་ཕ་རོལ་ལས་རྒྱལ་བར་བྱེད་པ་གླང་
པོ་ཆེ་སྟོང་གི་སྟོབས་ཡོད་པ། ཆུ་དང་སྐམ་དང་བར་སྣང་གསུམ་ལ་
གཡུལ་འགྱེད་པ། ཉི་མ་གཅིག་ལ་འཛམ་བུ་གླིང་ལན་གསུམ་འཁོར་
ཞིང་སྐུད་པས་ཀྱང་བཀྲིར་རུང་ལ། རྒྱལ་པོས་ཞོན་པའི་ཚེ་བསྐུལ་མི་
དགོས་པར་དལ་གྱིས་འགྲོ་བ་ཞིག་དབང་པོས་སྟེར་རོ། །དེ་ནི་གླང་པོ་
ཆེ་རབ་བརྟན་གྱི་བུ་ཐ་ཆུང་ངོ་ཞེས་བཤད་དོ། །རྟ་མཆོག་ནི་ཀུ་མུ་ཏ་
གླང་པོ་དང་ཡོན་ཏན་མཚུངས་པ་ཞིག་
དང་དུང་ལྟར་དཀར་བ།
དབང་པོས་སྟེར་རོ། །དེ་ཡང་རྟའི་རྒྱལ་པོས་སྤྲིན་གྱི་ཤུགས་ཅན་གྱི་བུ་
ཐ་ཆུང་ལུས་སྔོ་ལ་མགོ་ནག་པའོ།།ཞེས་པ་འགྲེལ་པས་འཆད་དོ། །ཁྱིམ་
བདག་ནི་བང་མཛོད་གསེར་དངུལ་ལ་སོགས་པ་འགེངས་ཤིང་རྒྱལ་་་་་་
པོའི་བཀའ་ཉན་པ་སྐྱེ་བོ་ཀུན་ལ་མི་གནོད་པའོ། །ཉེ་བའི་རིན་པོ་ཆེ་
བདུན་ཡང་། རལ་གྲི་ནི་རྒྱལ་པོ་དང་འགལ་བ་བྱེད་འདོད་པ་དེར་
སོང་སྟེ་མ་བཏབ་ཀྱང་འདུད་པའོ། །དམག་དཔོན་ནི་དགྲའི་ཚོགས་མ་
ལུས་པ་འཇོམས་པའི་ནུས་པ་ཡོད་ཀྱང་གཞན་ལ་འཚེ་བ་མི་བྱེད་པའོ།།
ལྤགས་པ་ནི་མཆུར་དཔག་ཚད་བཅུ་ཞེང་དུ་ལྔ་ཡོད་པ་ཆར་གྱིས་མི་་་་
བརླན་ཞིང་རླུང་གིས་མི་བསྐྱོད་པ། གྲང་ན་དྲོ་ཞིང་དྲོ་ན་བསིལ་བར་
བྱེད་པ། བུད་མེད་མི་སྡུག་པ་མི་མཐོང་བ། ཉི་ཟླའི་འོད་སྣང་ཞིང་ཀླུའི་
ལྤགས་པ་རྒྱ་མཚོ་ནས་བྱུང་བ་གང་འགྲོ་སར་བློན་པོས་ཁྱེར་ཏེ་ཁང
པའི་བྱ་བ་བྱེད་པ་ཞིག་ཚོང་པས་འབུལ་ལོ། །ཁང་པ་ནི་མཆུར་དཔག་
ཚད་བཅུ་གཉིས་ཞེང་དུ་དཔག་ཚད་བདུན་པ། རིན་པོ་ཆེ་དང་ཟླ་བ་
དང་རྒྱུ་སྐར་སོགས་བལྟ་བར་འདོད་ན་ཁང་པར་འོང་བ། རྨི་ལམ་དག་
·35·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་མཐོང་བ། གྲང་བ་ན་དྲོ་ཞིང་དྲོ་བ་ན་བསིལ་བའི་རླུང་འབྱུང་བ་
དེར་ལྷ་མོ་རྣམས་འོངས་ནས་རོལ་མོ་བྱེད་པའོ། །གོས་ནི་འཇམ་པ་དྲི་
མས་མ་གོས་པ་གྱོན་ན་ཚ་གྲང་དང་བཀྲེས་སྐོམ་སོགས་ཀྱིས་མི་གནོང་་
ལ་མེས་མི་འཚིག་ཅིང་མཚོན་(༢༧༠ན) གྱི་མི་ཆོད་པའོ། །ཚལ་ནི་
རྒྱལ་པོས་དེར་ཕྱིན་པ་དང་ཚལ་གྱི་མཐུས་ལྷའི་བུ་མོ་དང་བྱ་རྣམ་པ་་་
སྣ་ཆོགས་འོངས་ནས་འདོད་ཡོན་ལ་སྤྱོད་པའོ། །མལ་ཆ་ནི་བསམ་
གཏན་བྱེད་ན་རྣམ་པར་གྲོལ་ཞིང་བློ་གསལ་བ་དང་ཀུན་ནས་ཉོན
མོངས་པ་མི་སྐྱེ་བའོ། །།ལྷམ་ནི་གྱོན་ན་ཆུ་ལ་མི་འབྱིང་ཞིང་ཡུད་ཙམ་
གྱིས་དཔག་ཚད་བརྒྱར་འགྲོ་ཡང་ངལ་བ་མེད་པའོ། །གཞན་ཡང་མི་
སྟོང་ཐུབ་པའི་བུ་སྟོང་དང༌། དགྲ་ཟིལ་གྱིས་མནོན་པའི་མདའ་གཞུ་
ཡང་འབྱུང་བར་བཤད་དོ། །དེ་ཡང་གླིང་བཞི་པ་དང་གླིང་གསུམ་པ་
དང་གླིང་གཉིས་པ་དང་གླིང་གཅིག་ལ་དབང་བསྒྱུར་བ་བཞིའོ། །དེ་ལ་
གླིང་བཞི་པ་ལ་ནི་ཁམས་ཀྱི་རྒྱལ་པོ་རྣམས་རང་ཕྱག་འཚལ་བར་་
འགྱུར་ཏེ་འདི་དག་ནི་ལྷའི་འབངས་ལགས་ཀྱི་ལྷས་འདི་དག་ལ
ལེགས་པར་རྗེས་སུ་བསྟན་ཏུ་གསོལ། བདག་ཅག་ནི་ལྷའི་རྗེས་སུ་
མཆིས་པ་ལགས་སོ་ཞེས་ཟེར་རོ། །འཁོར་ལོས་བསྒྱུར་བའི་རྒྱལ་པོས་
བསྒོ་བ། ཁྱེད་རྣམས་ཀྱིས་རང་རང་གི་རིགས་སུ་གཏོགས་པ་རྣམས་
ཆོས་ཀྱིས་ལེགས་པར་རྗེས་སུ་སྟོན་ཅིག །ཆོས་མ་ཡིན་པ་ནི་མ་བྱེད་
ཅིག །ཁྱེད་གྱིས་ཆོས་མ་ཡིན་པ་སྤྱོད་པ་དང་ལོག་པར་སྤྱོད་པ་རྣམས་
ཀྱང་ཡུལ་འཁོར་དུ་འདུག་ཏུ་མ་གཞུག་ཅིག །ཅེས་བསྒོ་བར་བྱེད་དོ། །
གླིང་གསུམ་པ་ལ་ནི་ཕོ་ཉ་བཏང་བས་ཕྱག་འཚལ་བར་འགྱུར་རོ། །
·36·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གླིང་གཉིས་པ་ལ་ནི་རང་རེད་བྱེད་དེ་བཙད་པས་ཕྱག་འཚལ་བར
འགྱུར་རོ། །གླིང་གཅིག་པ་ལ་ནི་མཚོན་ཆས་ཀུན་ཏུ་འཁྲུག་པའི་བར་
བྱས་པས་ཕྱག་འཚལ་བར་འགྱུར་རོ། །དེ་རྣམས་ཀྱི་ཁྱད་པར་ནི།
གསེར་དངུལ་ཟངས་ལྕགས་འཁོར་ལོ་ཅན། །དེ་དག་གླིང་གཅིག་གླིང་
གཉིས་དང་། །གསུམ་དང་བཞི་ལ་མས་རིམ་བཞིན། །ལྷན་ཅིག་གཉིས་
མིན་སངས་རྒྱས་བཞིན། །ཕས་བསུ་རང་འགྲོ་གཡུལ་བཤམས་དང་། །
མཚོན་བརྩམས་པས་རྒྱལ་གནོད་པ་མེད། །ཅེས་ཀྱང་བཤད་དོ། །རྒྱལ་
པོ་དེ་རྣམས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀྱང་
( ༢༧༠བ) གཞན་ལས་ཁྱད་པར་དུ་འཕགས་པ་ཡིན་ཏེ། རིན་པོ་ཆེའི
ཕྲེང་བར། འཁོར་ལོས་བསྒྱུར་རྒྱལ་ཐམས་ཅད་ལ། །འདི་རྣམས་ཡོད་
པར་འདོད་མོད་ཀྱི། །དག་དང་མཛེས་དང་གསལ་བ་ནི། །སངས་རྒྱས་
རྣམས་ཀྱི་ཆར་མི་ཕོད། །ཅེས་གསུངས་པ་ཡིན་ནོ། །ལྷ་རྣམས་ནི་མཐོ་
རིས་ཀྱི་རྣམ་པར་འབྱོར་བ་ཆེན་པོ་མྱོང་བར་འགྱུར་བ་ཡིན་ཏེ་ཁ་དོག་
དང་ལྡན་ཞིང་དགའ་བ་ཤས་ཆེ་ལ་རང་རང་གི་གཞལ་མེད་ཁང་དག་་
ན་ཡུན་རིང་དུ་གནས་པ་ཡིན་ནོ། །དེ་དག་ལུས་ཀྱི་ཕྱི་ནང་གཙང་ཞིང་
དྲི་ང་བ་མེད་དོ། །དེ་དག་གི་གཞལ་མེད་ཁང་ཡང་གསེར་དང་དངུལ་
དང་ཤེལ་དང་བཻཌཱུརྱ་ལས་གྲུབ་པ་བཞི་ཡོད་དོ། །ཐ་དད་པར་ཕྱེས་
ཤིང་རྣམ་པར་བཀྲ་བའི་ཁང་པ་བརྩེགས་པ་དང་བག་མ་དང་བསིལ་་་
ཁང་ཉམས་དགའ་བ་དག་དང་སྟེགས་བུ་དང་སྐར་ཁུང་དྲ་བ་ཅན་་་་་
ཉམས་དགའ་བ་དག་དང་ནོར་བུ་སྣ་ཚོགས་ཀྱིས་སྤྲས་ཤིང་སྣང་བ
ཀུན་ཏུ་འགྱེད་པ་ཀུན་ནས་མཛེས་པ་དག་ཡོད་དོ། །དེ་བཞིན་དུ་
·37·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཟའ་བ་འབྱུང་བའི་ཤིང་ལྗོན་པ་དག་ཡོད་དོ། །དེ་དག་ལས་བདུད་
རྩིའི་ཁ་ཟས་བཞི་པོ་རྣམ་པ་བཞི་པོ་སྔོན་པོ་དང་། སེར་པོ་དང་དམར་
པོ་དཀར་པོ་དག་འབྱུང་ངོ་། །དེ་བཞིན་དུ་བཏུང་བ་འབྱུང་བའི་ཤིང་
ལྗོན་པ་དག་ཡོད་དེ་དེ་དག་ལས་སྦྲང་རྩི་དང་སྦྲང་ཆང་དག་འབྱུང
བར་འགྱུར་རོ། །བཞོན་པ་འབྱུང་བའི་ཤིང་ལྗོན་པ་དག་ཡོད་དེ་དེ་
དག་ལས་བཞོན་པ་རྣམ་པ་སྣ་ཚོགས་ཤིང་རྟ་དང་ཁྱོགས་དང་ཁྱོགས་་་
གཡོགས་ལ་སོགས་པ་འབྱུང་ངོ༌། །གོས་འབྱུང་བའི་ཤིང་ལྗོན་པ་དག་
ཡོད་དེ་དེ་དག་ལས་གོས་རྣམ་པ་སྣ་ཚོགས་ཕྲ་དང་ཆེ་ཞིང་ཤིན་ཏུ་
དཀར་བ་དང་ཁ་དོག་རྣམ་པ་སྣ་ཚོགས་པ་དང་གསེར་གྱིས་སྤྲས་པ་་་་་
རྣམ་པར་བཀྲ་བ་དག་འབྱུང་བར་འགྱུར་རོ། །རྒྱན་འབྱུང་བའི་ཤིང་
ལྗོན་པ་དག་ཡོད་དེ་དེ་དག་ལས་ནོར་བུ་དང་དཔུང་རྒྱན་དང་རྣ་ཆ་་
གདུབ་དཀོར་དང་མགུལ་རྒྱན་དང་གདུ་བུ་དང་ལག་པའི་རྒྱན་དང་་་་་
རྐང་པའི་རྒྱན་དང་དེ་ལྟ་བུ་དང་མཐུན་པའི་རྒྱན་ནོར་བུ་སྣ་ཚོགས་་་་་
པས་སྤྲས་པ་དག་འབྱུང་(༢༧༡ན)ངོ་། །སྤོས་དང་བདུག་པ་དང་མེ་
ཏོག་གི་ཕྲེང་བའི་ཤིང་ལྗོན་པ་དག་ཡོད་དེ་དེ་དག་ལས་སྤོས་དང་
བདུག་པ་དང་ཕྲེང་བ་རྣམ་པ་སྣ་ཚོགས་པ་དག་འབྱུང་ངོ༌།།དེ་དག་གི་
ནང་ནས་ཤིང་ཡོངས་འདུ་ས་བརྟོལ་ཞེས་བྱ་བ་མཆོག་དང་། གཙོ་བོ་
དང་གྱ་ནོམ་པ་ཞིག་ཡོད་དེ། དེའི་རྩ་བ་ནི་དཔག་ཚད་ལྔ་བཅུ་ཐུར་དུ་
ཟུག་གོ །འཕང་དུ་ནི་དཔག་ཚད་བརྒྱ་ཡོད་དོ། །ཡལ་ག་དང་ལོ་མ་དང་
གཞོན་ནུ་རྣམས་ནི་དཔག་ཚད་བརྒྱད་བཅུར་ཁྱབ་པར་འདུག་གོ །
དེའི་མེ་ཏོག་ཐམས་ཅད་ཡོངས་སུ་རྒྱས་པའི་དྲི་རྣམས་རྫི་ཕྱོགས་སུ་ནི་་
*·38·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དཔག་ཚད་བརྒྱད་དང་ལྡང་ངོ་། །ལྡོག་ན་ནི་དཔག་ཚད་ལྔ་བཅུར་
དང་ལྡང་སྟེ་དེའི་དྲུང་དུ་སུམ་ཅུ་རྩ་གསུམ་པའི་ལྷ་རྣམས་དབྱར་ཟླ
བཞི་འདོད་པའི་ཡོན་ཏན་ལྔ་པོ་དག་གིས་རྩེ་ཞིང་དགའ་བར་བྱེད་དོ།།
དེ་བཞིན་དུ་བཞད་གད་དང་གླུ་དང་རོལ་མོའི་སྒྲ་འབྱུང་བའི་ཤིང་་་་་་
ལྗོན་པ་དག་ཡོད་དེ་དེ་དག་ལས་བཞད་གད་དང་གར་དང་གླུ་དང་་
རོལ་མོའི་སྒྲ་རྣམ་པ་སྣ་ཚོགས་པ་དག་འབྱུང་ངོ་། །དེ་བཞིན་དུ་སྣོད་
སྤྱད་ཀྱི་ཤིང་ལྗོན་པ་དག་ཡོད་དེ་དེ་དག་ལས་ཁ་ཟས་དང་སྐོམ་དང
མལ་ཆ་དང་སྟན་གྱི་སྣོད་སྤྱད་དང་དེ་ལྟ་བུ་དང་མཐུན་པའི་སྣོད་སྤྱད་
ཀྱི་ཡོ་བྱད་རྣམས་འབྱུང་ངོ་། །དེ་དག་ཅི་འདོད་པ་དང་ལས་ཇི་ལྟ་བ་
བཞིན་དུ་ལོངས་སྤྱོད་པར་འདོད་པ་རྣམས་ཀྱི་ལག་ཏུ་ཡོ་བྱད་དེ་དག་་
འོང་བར་འགྱུར་རོ། །ལྷ་མ་ཡིན་རྣམས་ཀྱི་གཞལ་མེད་ཁང་རྣམ་པར་
འབྱོར་བ་དང་བདེ་བ་དང་ལོངས་སྤྱོད་ཀྱང་དེ་དང་འདྲ་བར་རིག
པར་བྱའོ། །བྱང་གི་སྒྲ་མི་སྙན་དག་ན་ནི་ཤིང་ལྗོན་པ་དེ་ལྟ་བུ་དག་ལ་
དཔག་བསམ་གྱི་ཤིང་རྣམས་ཞེས་བྱ་སྟེ་དེ་དག་ནི་ཤིང་དེ་དག་ལས
རང་གིས་ལེན་བསམས་པས་ལག་ཏུ་འོང་བ་ནི་མ་ཡིན་ཏེ། དེ་ན་མ་
རྨོས་མ་བཏབ་པའི་འབྲས་བུ་ཡང་ཡོད། སེམས་ཅན་དེ་དག་ནི་བདག་
གིར་འཛིན་པ་དང་ཡོངས་སུ་འཛིན་པ་མེད་ཅིང་ཤི་ནས་ཀྱང་སུམ་ཅུ་་
རྩ་གསུམ་པའི་ལྷར་སྐྱེ་བ་ཡིན་ནོ། །སུམ་ཅུ་རྩ་གསུམ་དེ་ན་ལྷ་རྣམས་ཀྱི་
( ༢༧༡བ) དབང་པོ་བརྒྱ་བྱིན་གྱི་ཁང་བཟང་རྣམ་པར་རྒྱལ་བྱེད་་་་་་
ཅེས་བྱ་བ་ཐམས་ཅད་ཀྱི་མཆོག་ཏུ་གྱུར་པ་ཞིག་ཡོད་དེ། དེ་ལ་བ་གམ་
བརྒྱད་ཅུ་རྩ་གཅིག་ཡོད། བ་གམ་རེ་རེ་ལ་ཁང་པ་བརྩེགས་པ་བརྒྱ་
·39·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བརྒྱ་ཡོད་དོ། །དེ་རེ་རེ་ལ་ཁང་མིག་བདུན་བདུན་ཡོད་དོ། །དེ་རེ་རེ་འ་
ལྷའི་བུ་མོ་བདུན་བདུན་ཡོད་དོ། །དེ་རེ་རེ་ལ་ཡང་གཡོག་མོ་བདུན་
བདུན་ཡོད་དོ། །ལྷ་རྣམས་ཀྱི་ས་གཞི་རྣམས་ཀྱང་ལག་མཐིལ་བཞིན་དུ་
མཉམ་ལ་མཐོ་དམའ་མེད་ཅིང་རེག་ན་བདེ་བ་སྟེ་རྐང་པ་བཞག་ན་ནི་
ནེམས་ཀྱིས་བྱེད་ལ་བཏེག་ན་ནི་ཕར་གྱིས་བྱེད་པའོ། །རྟག་ཏུ་མེ་ཏོག་
མན་ད་ར་བ་པུས་ནུབ་ཙམ་དུ་ཁེགས་པར་འདུག་སྟེ་དེར་མེ་ཏོག་རྙིང་
པ་རྣམས་ནི་རླུང་གིས་འདོར་བར་བྱེད་ལ་མེ་ཏོག་གསར་པ་རྣམས་ནི་་
ལེགས་པར་འགྲེམས་པར་བྱེད་དོ། །ལྷ་ཡི་གྲོང་ཁྱེར་དེའི་ཕྱོགས་བཞི་ན་
སྲང་བཟང་ཞིང་ལྟ་ན་སྡུག་ལ་མཛེས་པར་བྱས་པ་དག་ཡོད་དོ།
ཕྱོགས་བཞི་ན་སྒོ་བཞི་བཟང་ཞིང་སྡུག་ལ་མཛེས་པར་བྱས་པ་དག་་་་་
ཡོད་དོ། །དེ་དག་ན་གནོད་སྦྱིན་མང་པོ་གཟུགས་བཟང་བ་རྣམ་པ་སྣ་
ཚོགས་བཀོད་པ་དག་ཡོད་དོ། །གྲོང་ཁྱེར་གྱི་ཕྱོགས་བཞི་ན་སྐྱེད་མོས་
ཚལ་བཞི་ལ་འདི་ལྟ་སྟེ། ཤིང་རྟ་སྣ་ཚོགས་ཅན་དང་། རྩུབ་འགྱུར་དང་
འདྲེས་པ་དང་། དགའ་བའི་ཚལ་རྣམས་ཡོད་དོ། །དེ་དག་གི་ཕ་རོལ་
ནས་གཞི་བཟང་པོ་བཟང་ཞིང་ལྟ་ན་སྡུག་ལ་མཛེས་པ་བཞི་ཡོད་དོ། །
ལྷའི་གྲོང་ཁྱེར་གྱི་བྱང་ཤར་གྱི་མཚམས་ན་ལྷའི་འདུན་ས་ཆོས་བཟང་་་
ཞེས་བྱ་བ་ཡོད་དེ་ལྷ་རྣམས་དེར་ཞུགས་ནས་དོན་སོམས་ཤིང་འཇལ་་་
ལ་ཉེ་བར་རྟོག་པར་བྱེད་དོ། །དེའི་འདབ་ན་རྡོ་ལེབ་བཟང་ཞིང་ལྟ་ན་
སྡུག་ལ་མཛེས་པ་ཞིག་ཡོད་དོ། །ལྷ་དེ་དག་ཀྱང་རང་གི་ལུས་ལས་འོད་
འབྱུང་ལ་དེས་སྣང་བར་བྱེད་ཀྱི་ཉི་མ་དང་ཟླ་བའི་སྣང་བ་ནི་མེད་དོ།
དེ་དག་ལ་མཚན་མོའི་རྟགས་ནི་འདི་ལྟར། ལེ་ལོར་གྱུར་པ་དང་འདོད་
·40·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ཡོན་ཏན་ལྔ་པོ་དག་གི་རྩེ་བར་མི་འདོད་པ་དང་རྨུགས་པ་དང་་་་
གཉིད་འབྱུང་བ་དང་བྱ་རྣམས་སྐད་མི་(༢༧༢ན)འབྱིན་པ་ལ་
སོགས་པ་རྣམས་འབྱུང་སྟེ། དེ་ལས་དེ་དག་འདི་སྙམ་དུ་སེམས་ཏེ་
མཚན་མོ་འོངས་སོ། །ཉིན་མོ་ནི་འདས་སོ་སྙམ་མོ། །དེ་དག་ཉིན་མཚན་
དུས་གཅིག་ཏུ་བདེ་བ་དང་ཡིད་བདེ་བ་དང་ལྡན་ཞིང་ལྷའི་འདོད
པའི་ཡོན་ཏན་ལྔ་པོ་དག་གིས་དགའ་བས་དུས་འདའ་བར་བྱེད་དེ།
སུམ་ཅུ་རྩ་གསུམ་པའི་ལྷ་རྣམས་ཀྱིས་དེ་ལྟ་བུའི་བདེ་བ་མྱོང་བར་བྱེད་
དོ༑།དེ་བས་ཀྱང་གོང་མ་གོང་མའི་བདེ་བ་ཆེས་ལྷག་ཅིང་།དགའ་ལྡན་
ན་ནི་ས་བཅུའི་དབང་ཕྱུག་གི་དྲུང་ན་ཐེག་པ་ཆེན་པོའི་ཆོས་ཀྱི་ལོངས་
སྤྱོད་རྒྱུན་མི་ཆད་པར་ཉམས་སུ་མྱོང་བས་ཀྱང་ཆེས་ལྷག་པ་ཡིན་ནོ། །
དེར་སྐྱེ་བའི་རྒྱུ་ནི། །དྲན་པ་ཉེར་གཞག་ཏུ། ཐོས་པ་མང་དང་ཆོས་
འཛིན་དང་། །ཤེས་རབ་ལྡན་ཞིང་ཐར་པ་འདོད།།ཡོན་ཏན་རྣམས་ལ་
དགའ་བའི་མི།།དེ་རྣམས་དགའ་ལྡན་ཉེ་བར་འགྲོ། །ཞེས་གསུངས་སོ་།
གཟུགས་ན་སྤྱོད་པའི་བསམ་གཏན་དང་པོའི་ས་པ་རྣམས་ནི་དབེན་་་་
པ་ལས་སྐྱེ་བའི་དགའ་བ་དང་བདེ་བ་ཅན་མྱོང་ངོ་། །བསམ་གཏན་
གཉིས་པའི་ས་པ་རྣམས་ནི་ཏིང་ངེ་འཛིན་ལས་སྐྱེས་པའི་དགའ་བ
དང་བདེ་བ་ཅན་མྱོང་ངོ་། །བསམ་གཏན་གསུམ་པའི་ས་པ་རྣམས་ནི
དགའ་བ་མེད་པའི་བདེ་བ་སྙིང་པོ་ཅན་མྱོང་ངོ་། །བསམ་གཏན་བཞི་
པའི་ས་པ་རྣམས་ནི་བཏང་སྙོམས་དང་དྲན་པ་ཡོངས་སུ་དག་པ་དང་་
ཞི་བའི་བདེ་བ་ཅན་མི་གཡོ་བ་མྱོང་ངོ་། །གཟུགས་མེད་པར་སྐྱེས་པ་
རྣམས་ནི་ཞི་བ་དང་རྣམ་པར་ཐར་པའི་བདེ་བ་ཅན་མྱོང་ངོ་། །བདེ་
·41·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ལོངས་སྤྱོད་བཤད་ཟིན་ཏོ།།
དེ་ལ་ཟས་ཀྱི་ལོངས་སྤྱོད་ནི་འདི་ཡིན་ཏེ་འདི་ལྟར། ཁམས་གསུམ་
ན་སྤྱོད་པའི་སེམས་ཅན་སྐྱེས་ཤིང་བྱུང་བ་རྣམས་ནི་ཟས་བཞི་པོ་
རྣམས་ཀྱིས་ཚེའི་ཚད་ཇི་ཙམ་དུ་གནས་ཤིང་འཚོའོ། །དེ་ལ་རེག་པ་
དང་ཡིད་ལ་སེམས་པ་དང་རྣམ་པར་ཤེས་པའི་ཟས་རྣམ་པ་གསུམ
གྱིས་ནི་ཁམས་གསུམ་ན་སྤྱོད་པའི་སེམས་ཅན་ཐམས་ཅད་གནས་ཤིང་
འཚོའོ༑།ཁམ་གྱི་ཟས་ཀྱིས་ནི་འདོད་པ་ན་སྤྱོད་པའི་སེམས་ཅན་རྣམས་
ཁོ་( ༢༧༢ བ)ན་གནས་ཤིང་འཚོའོ། །དེ་ལ་དམྱལ་བར་སྐྱེས་པའི་
སེམས་ཅན་རྣམས་ཀྱི་ཁོང་ན་ནི་རླུང་བརྒྱུ་བའི་ཁམ་གྱི་ཟས་ཆ་ཕྲ་བ་་་་
ཡོད་དེ་དེས་དེ་གནས་ཤིང་འཚོའོ། །དེ་ལ་ཁམ་གྱི་ཟས་ནི་རགས་པ་
ཡིན་ཏེ་དུད་འགྲོ་དང་ཡི་དྭགས་དང་དེ་དག་གིས་ནི་ཁམ་གྱི་ཟས་་་་་་་
གཅོད་ཅིང་ཟ་བར་བྱེད་པའི་ཕྱིར་རོ། །དེ་ལས་ཀྱང་མེར་མེར་པོར་
འདུག་པ་ལ་སོགས་པའི་སེམས་ཅན་རྣམས་དང་འདོད་པ་ན་སྤྱོད
པའི་ལྷ་རྣམས་ཀྱི་ནི་ཆ་ཕྲ་བ་ཡིན་ཏེ་འདི་ལྟར། །དེ་དག་ནི་ཁམས་གྱི་
ཟས་ཟོས་པའི་མོད་ལ་ལུས་ཀྱི་ཡན་ལག་ཐམས་ཅད་དུ་སོང་ནས་ཞུ་་་་་
བར་འགྱུར་ཏེ་དེ་དག་ལ་ཕྱི་ས་དང་གཅིན་དུ་འགྱུར་བ་མེད་པའི་ཕྱིར་
རོ༑ །དེ་ལ་འཁྲིག་པའི་ལོངས་སྤྱོད་ནི་འདི་ཡིན་ཏེ་དམྱལ་བའི་སེམས་
ཅན་རྣམས་ལ་ནི་ཐམས་ཅད་ཀྱིས་ཐམས་ཅད་དུ་མེད་དེ་འདི་ལྟར། དེ་
དག་ནི་སྡུག་བསྔལ་དྲག་པོ་དང་རྣམ་པ་སྣ་ཚོགས་དང་ཡུན་རིང་བ་་་་་་
དང་རྒྱུན་མི་ཆད་པར་ཉམས་སུ་མྱོང་བའི་ཕྱིར་རོ། །དེ་བས་ན་དེ་དག་
ནི་སྐྱེས་པ་རྣམས་ཀྱང་བུད་མེད་ལ་བུད་མེད་ཀྱི་འདུན་པ་ཡང་མི་སྐྱེ་་་་
12.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ་བུད་མེད་རྣམས་ཀྱང་སྐྱེས་པ་ལ་སྐྱེས་པའི་འདུན་པ་ཡང་མི་སྐྱེ་ན་
ཕན་ཚུན་གཉིས་ཀྱིས་གཉིས་སྤྲད་ཅིང་སྦྱོར་བ་ཅིང་ལྟ་སྨོས་ཀྱང་ཅི་་་་་་
དགོས༑ དུད་འགྲོ་རྣམས་དང་ཡི་དྭགས་རྣམས་དང་མི་རྣམས་ལ་ནི་
ལུས་ཀྱི་བདེ་བ་དང་སྡུག་བསྔལ་འདྲེས་པར་ཡང་ཡོད་པས་འཁྲིག་་་་
པའི་སྦྱོར་བ་བྱེད་པ་ཡང་ཡོད་དེ། དེ་དག་སྐྱེས་པ་དང་བུད་མེད་
རྣམས་ཕན་ཚུན་གཉིས་ཀྱིས་གཉིས་སྤྲོད་པར་ཡང་བྱེད་དེ་ཁུ་བ་ཡང་་་
བྱེད་བྱུང་ངོ་། །འདོད་པའི་ལྷ་རྣམས་ལ་འཁྲིག་པའི་སྦྱོར་བ་ཡོད་ལ་ཁུ
བ་འབྱུང་བ་མེད་དེ་དེ་དག་གིས་ནི་འབྱུང་བའི་ཚེ་མཚན་གྱི་སྒོ་ནས་་་་
རླུང་ཉི་ཚེ་བ་འབྱུང་ངོ༌། །དེ་ལ་རྒྱལ་ཆེན་རིས་བཞི་པ་དང་སུམ་ཅུ་རྩ་
གསུམ་པ་རྣམས་ཀྱི་ནི་གཉིས་ཀྱི་གཉིས་སྤྲད་པས་གདུང་བ་མེད་པའི་་་
འགྱུར་རོ། །འཐབ་བྲལ་བ་རྣམས་ནི་གཅིག་ལ་གཅིག་འཁྱུད་པ་ཙམ་
གྱིས་སོ། །དགའ་ལྡན་པ་རྣམས་ནི་གཅིག་ལ་གཅིག་ལག་པ་ནས་འཛིན་
པ་ཙམ་གྱིས་སོ། །འཕྲུལ་དགའ་བ་རྣམས་ནི་གཅིག་ལ་གཅིག་རྒོད་པ་
ཙམ་(༢༧༣ན)གྱིས་སོ། །གཞན་འཕྲུལ་དབང་བྱེད་པ་རྣམས་ཀྱིས་ནི་
ཕན་ཚུན་མིག་ཚུགས་སུ་བལྟས་པ་ཙམ་གྱིས་གདུང་བ་མེད་པར་
འགྱུར་རོ། །དེ་ལ་འཛམ་བུ་གླིང་དང་ཤར་གྱི་ལུས་འཕགས་དང་ནུབ་
ཀྱི་བ་གླང་སྤྱོད་པའི་གླིང་གསུམ་ན་ནི་ཆུང་མ་འཆང་བ་དང་བག་མ་་་
གཏོང་བ་དང་ལེན་པའང་ཡོད་དོ། །བྱང་གི་སྒྲ་མི་སྙན་ན་ནི་སེམས་
ཅན་དེ་དག་བདག་གིར་འཛིན་པ་དང་ཡོངས་སུ་འཛིན་པ་མེད་པས་
དེ་དག་ལ་ནི་ཕན་ཚུན་ཆུང་མ་འཆང་བ་ལ་སོགས་པ་མེད་དོ། །གླིང་
གསུམ་ཇི་ལྟ་བ་བཞིན་དུ་ཡི་དྭགས་རྫུ་འཕྲུལ་ཆེ་བ་རྣམས་དང་འདོད་་
·43·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ལྷ་རྣམས་ལས་འཕྲུལ་དགའ་བ་དང་གཞན་འཕྲུལ་དབང་བྱེད་པ་
རྣམས་མ་གཏོགས་པ་དག་ཀྱང་དེ་དང་འདྲའོ།།འདོད་པ་ན་སྤྱོད་པའི་
ལྷ་རྣམས་ཀྱི་ལྷའི་བུ་མོ་རྣམས་ལ་ནི་མངལ་གྱི་གནས་མེད་དོ། །དེའི
ཕྱིར་རྒྱལ་ཆེན་བཞིའི་རིས་ཀྱི་ལྷ་རྣམས་ནི་ཕ་དང་མའི་ཕྲག་པའམ་་་་་་
པང་པར་བྱིས་པ་ལོ་ལྔ་ལོན་པ་ལྟ་བུར་རྫུས་ཏེ་འབྱུང་བར་འགྱུར་རོ། །
སུམ་ཅུ་རྩ་གསུམ་པ་རྣམས་ཀྱི་ནི་ལོ་དྲུག་ལོན་པ་ལྟ་བུའོ། །འཐབ་བྲལ་
བ་རྣམས་ཀྱི་ལོ་བདུན་ལོན་པ་ལྟ་བུའོ། །དགའ་ལྡན་པ་རྣམས་ཀྱི་ནི་ལོ་
བརྒྱད་ལོན་པ་ལྟ་བུའོ། །འཕྲུལ་དགའ་བ་རྣམས་ཀྱི་ནི་ལོ་དགུ་ལོན་པ་
ལྟ་བུའོ། །གཞན་འཕྲུལ་དབང་བྱེད་པ་རྣམས་ཀྱི་ནི་ལོ་བཅུ་ལོན་པ་ལྟ་
བུ་ཕྲག་པའམ་པང་པར་རྫུས་ཏེ་འབྱུང་བར་འགྱུར་རོ། །འཁྲིག་པའི་
ལོངས་སྤྱོད་བཤད་ཟིན་ཏོ། །དེ་ལ་སྐྱེ་བ་འདོགས་པ་རྣམ་པར་བཞག་
པ་ནི་འདི་ཡིན་ཏེ་འདི་ལྟ་སྟེ། འདོད་པ་སྐྱེ་བ་རྣམ་པ་གསུམ་པོ་རྣམས་
སོ༑།སེམས་ཅན་གང་དག་འདོད་པ་ཉེ་བར་གནས་པར་གྱུར་ལ་འདོད་
པ་ཉེ་བར་གནས་པར་གྱུར་པ་དག་གིས་དབང་ཕྱུག་ལ་དབང་བྱེད་པ་་
དག་ཀྱང་ཡོད་དེ་འདི་ལྟར། མི་ཐམས་ཅད་དང་རྒྱལ་ཆེན་བཞིའི་རིས་
ཀྱི་ལྷ་རྣམས་ནས་བཟུང་སྟེ་དགའ་ལྡན་ལ་ཐུག་པ་དེ་ནི་འདོད་པ་སྐྱེ་་་་
བ་དང་པོ་ཡིན་ནོ། །སེམས་ཅན་འདོད་པ་སྤྲུལ་ལ་སྤྲུལ་པ་དེ་དག་སྤྲུལ་
ཞིང་དབང་ཕྱུག་ལ་དབང་བྱེད་པ་(༢༧༣བ)དག་ཀྱང་ཡོད་དེ་འདི་་
ལྟར་འཕྲུལ་དགའི་ལྷ་རྣམས་སོ། །འཕྲུལ་དགའི་ལྷ་དེ་དག་གི་ཡང་རང་
གི་ཕྱིར་འདོད་པའི་སྤྲུལ་པ་འགྲུབ་ཀྱི་གཞན་གྱི་ཕྱིར་ནི་མ་ཡིན་ནོ། །དེ་
བས་ན་དེ་དག་ནི་རང་ཉིད་ཀྱིས་འདོད་པ་སྤྲུལ་པ་རྣམས་ཁོ་ནས
·44·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དབང་ཕྱུག་ལ་དབང་བྱེད་དེ་དེ་ནི་འདོད་པ་སྐྱེ་བ་གཉིས་པ་ཡིན་ནོ། །
སེམས་ཅན་འདོད་པ་གཞན་གྱིས་སྤྲུལ་ལ་འདོད་པ་གཞན་གྱིས་སྤྲུལ་་་་
པ་དེ་དག་གིས་ཀྱང་དབང་ཕྱུག་ལ་དབང་བྱེད་པ་དག་ཀྱང་ཡོད་དེ་་་་་་
འདི་ལྟར། གཞན་འཕྲུལ་དབང་བྱེད་ཀྱི་ལྷ་རྣམས་ཏེ་འདི་ལྟར། དེ་དག་
ནི་བདག་ཉིད་ཀྱི་ཕྱིར་དང་གཞན་གྱི་ཕྱིར་ཡང་སྤྲུལ་པ་འགྲུབ་སྟེ། དེ་
བས་ན་དེ་དག་ནི་རང་ཉིད་ཀྱི་སྤྲུལ་པ་ལ་སྙིང་ལས་ཆུང་ངུར་གནས་་་་
པའི་ཕྱིར་གཞན་གྱིས་འདོད་པ་སྤྲུལ་པ་དག་གིས་དབང་ཕྱུག་ལ་་་་་
དབང་བྱེད་དེ་དེས་ན་དེ་དག་ལ་གཞན་འཕྲུལ་དབང་བྱེད་ཅེས་བྱའོ། །
དེ་དག་ནི་གཞན་གྱིས་སྤྲུལ་པ་ནི་འདོད་པ་ཁོ་ན་ལ་བརྟེན་པ་མ་ཡིན་་་
ཏེ་དབང་ཉིད་ཀྱི་སྤྲུལ་པ་ལ་ཡང་བརྟེན་པས་སོ། །དེ་ནི་འདོད་པ་སྐྱེ་བ་
གསུམ་པ་ཡིན་ནོ་བདེ་བ་སྐྱེ་བ་རྣམ་པ་གསུམ་ནི་འདི་དག་ཡིན་ཏེ།
སེམས་ཅན་གང་དབེན་པ་ལས་སྐྱེས་པའི་དགའ་བ་དང་བདེ་བས་་་་་་་
ལུས་བརླན་པ་ཡོད་དེ་འདི་ལྟ་སྟེ། བསམ་གཏན་དང་པོའི་ལྷ་རྣམས་ཏེ་
།སེམས་ཅན་གང་དག་ཏིང་ངེ་དེ་ནི་བདེ་བ་སྐྱེ་བ་དང་པོ་ཡིན་ནོ།
འཛིན་ལས་སྐྱེས་པའི་དགའ་བ་དང་བདེ་བས་ལུས་བརླན་པ་དག
ཀྱང་ཡོད་དེ་འདི་ལྟ་སྟེ། །བསམ་གཏན་གཉིས་པའི་ས་པའི་ལྷ་རྣམས་
སོ༑ །དེ་ནི་བདེ་བ་སྐྱེ་བ་གཉིས་པ་ཡིན་ནོ། །སེམས་ཅན་གང་དག་
དགའ་བ་མེད་པའི་བདེ་བས་ལུས་བརླན་པ་དག་ཀྱང་ཡོད་དེ་འདི་ལྟ་་
སྟེ༑ བསམ་གཏན་གསུམ་པའི་ས་པའི་ལྷ་རྣམས་ཏེ། དེ་ནི་བདེ་བ་སྐྱེ་བ
a
#གསུམ་པ་ཡིན་ནོ། །ཅིའི་ཕྱིར་འདོད་པ་སྐྱེ་བ་གསུམ་དང་བདེ་བ་སྐྱེ་བ་
རྣམ་པར་བཞག་ཅེ་ན་སྨྲས་པ། འདོད་པ་ཚོལ་བ་དང་། སྲིད་པ་ཚོལ་བ་
·45·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང༌༑ ཚངས་པར་སྤྱོད་པ་ཚོལ་པའོ། །དེ་ལ་དགེ་སྦྱོང་ངམ་བྲམ་ཟེ་
འདོད་པ་ཚོལ་བ་ལ་འཇུག་(༢༧༤ན)པ་གང་ཡང་རུང་བ་དེ་དག་་་་་
ཐམས་ཅད་ནི་འདོད་པ་སྐྱེ་བ་གསུམ་པོ་དེ་དག་གི་ཕྱིར་ཏེ་དེ་ལས་མི་་་་
ཉུང་མི་མང་བའོ། །དགེ་སྦྱོང་བྲམ་ཟེ་བདེ་བའི་རྒྱུར་སྲིད་པ་ཚོལ་བ་
གང་ཡིན་པ་དེ་དག་ནི་ཤས་ཆེར་བདེ་བ་སྐྱེ་བ་གསུམ་གྱི་ཕྱིར་རོ། །གང་
ཡང་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་ཞི་བ་སྐྱེ་བའི་་་་་་
དོན་ཚོལ་བ་ལ་འཇུག་པ་དེ་ནི་འཇིག་རྟེན་ན་ཆེས་ཉུང་བ་བས་ཀྱང་་་་
ཆེས་ཉུང་ངོ༌། །དེ་བས་ན་དེའི་གོང་དུ་སྐྱེ་བ་རྣམ་པར་མི་གཞག་གོ །
དགེ་སྦྱོང་བྲམ་ཟེ་ཚངས་པར་སྤྱོད་པ་ཚོལ་བ་ལ་འཇུག་པ་གང་ཡིན་པ་
དེ་དག་ཐམས་ཅད་ནི་ཟག་པ་མེད་པའི་དབྱིངས་ཀྱི་ཕྱིར་རོ། །ཡང་ཁ་
ཅིག་ནི་ལོག་པས་རྣམ་པར་ཡོངས་སུ་བཏགས་པ་མི་གཡོ་བའི་དོན་
དང་ནམ་མཁའ་མཐའ་ཡས་སྐྱེ་མཆེད་དང་རྣམ་ཤེས་མཐའ་ཡས་སྐྱེ་་་་
མཆེད་དང་ཅི་ཡང་མེད་པའི་སྐྱེ་མཆེད་དང་འདུ་ཤེས་མེད་འདུ་ཤེས་་་
མེད་མིན་གྱི་སྐྱེ་མཆེད་ཀྱི་དོན་དུ་ལོག་པའི་ཚངས་པར་སྤྱོད་པ་ཚོལ་བ་
ལ་འཇུག་སྟེ་དེ་ནི་ཚངས་པར་སྤྱོད་པ་བླ་ན་མེད་པ་མ་ཡིན་པར་རིག་་་
པར་བྱའོ། །བླ་ན་མེད་པ་ནི་ཟག་པ་མེད་པའི་དབྱིངས་ཀྱི་ཕྱིར་རོ། །དེ་
ལ་ལུས་རྣམ་པར་བཞག་པ་ནི་འདི་ཡིན་ཏེ་འདི་ལྟ་སྟེ། ཁམས་གསུམ་
ན་སེམས་ཅན་རྣམས་ཀྱི་ལུས་ཐོབ་པ་རྣམ་པ་བཞི་སྟེ། ལུས་ཐོབ་པ་
གང་བདག་ཉིད་ཀྱི་སེམས་ཀྱིས་རྐྱེན་བྱས་ནས་འཆི་འཕོ་བར་འགྱུར་ལ།
གཞན་གྱི་སེམས་ཀྱིས་མ་ཡིན་པ་ཡོད་དེ་འདི་ལྟར། འདོད་པའི་ཁམས་
ན་ལྷ་རྩེད་མོས་མྱོས་པ་ཞེས་བྱ་བ་ཡོད་དེ། དེ་དག་གང་གི་ཚེ་རྟག་ཏུ
·46·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྩེ་བ་དང་དགའ་བ་དང་རྒྱན་གྱི་སྦྱོར་བ་དང་ལྡན་པར་གནས་པ་ན།
དེ་དག་དེ་ལྟར་གནས་པས་དྲན་པ་བརྗེད་པར་འགྱུར་རོ། །དྲན་པ་
བརྗེད་པར་འགྱུར་བས་སེམས་ཅན་དེ་དག་གནས་དེ་ནས་འཆི་འཕོ་་་་
བར་འགྱུར་རོ། །དེ་བཞིན་དུ་ལྷ་ཡིད་འཁྲུག་པར་བྱེད་པ་ཞེས་བྱ་བ་
དག་ཡོད་དེ། དེ་དག་གང་ཚེ་གཅིག་ལ་གཅིག་མིག་ཚུགས་སུ་རྟོག་པར་
བྱེད་དེ་ལྟར་དེ་དག་རྟོག་པ་ན་གཅིག་ལ་གཅིག་འཁྲུག་པར་བྱེད་དོ། །
ཡིད་འཁྲུགས་པས་སེམས་ཅན་དེ་དག་(༢༧༤བ) གནས་དེ་ནས
འཆི་འཕོ་བར་འགྱུར་རོ། །ལུས་ཐོབ་པ་གང་གཞན་གྱི་སེམས་ཀྱིས་འཕོ་
བར་འ གྱུར་ལ་བདག་ཉིད་ཀྱིས་མ་ཡིན་པ་ཡང་ཡོད་དེ་འདི་ལྟར།
སེམས་ཅན་མའི་མངལ་ན་གནས་པ་མེར་མེར་པོ་དང་ནུར་ནུར་པོར་་་
གྱུར་བ་ལ་སོགས་པ་རྣམས་སོ། །ལུས་ཐོབ་པ་གང་གཉིས་ཀའི་སེམས་
ཀྱིས་འཕོ་པ་འགྱུར་བ་ཡོད་དེ་འདི་ལྟར། དེ་དག་ཉིད་སྐྱེས་པ་དང་
དབང་པོ་ཡོངས་སུ་རྫོགས་པ་དང་དབང་པོ་ཡོངས་སུ་སྨིན་པ་རྣམས་་་
སོ༑ །ལུས་ཐོབ་པ་གང་བདག་ཉིད་དང་གཞན་གཉིས་ཀའི་སེམས་ཀྱི
འཆི་འཕོ་བ་མི་འགྱུར་བ་ཡོད་དེ་འདི་ལྟར། གཟུགས་དང་གཟུགས་
མེད་ན་སྤྱོད་པའི་ལྷ་རྣམས་དང་། སེམས་ཅན་དམྱལ་བ་པ་ཐམས་ཅད་
དང་༑ དེ་བཞིན་དུ་ཡི་དྭགས་རྣམས་དང་། དེ་བཞིན་གཤེགས་པའི་ཕོ་
ཉ་བ་དང་། སྲིད་པ་ཐ་མ་པ་དང་། བྱམས་པ་དང་འགོག་པ་དང་ཉོན་
མོངས་མེད་པའི་ཏིང་ངེ་འཛིན་ལ་སྙོམས་པར་ཞུགས་པ་རྣམས་དང་།
དེ་ལྟ་བུ་དང་མཐུན་པའི་སེམས་ཅན་རྣམས་སོ། །དེ་ལ་དུས་མ་ཡིན་
པར་འཆི་བའི་རྐྱེན་གསར་པ་རང་གི་སེམས་ཀྱིས་བསྒྲུབས་པ་དང་དེ་་་
·47·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞིན་གྱི་སེམས་ཀྱིས་བསྒྲུབས་པ་དག་ནི་གོ་རིམ་བཞིན་དུ་རང་གི
སེམས་ཀྱིས་འཆི་འཕོ་བ་དང་གཞན་གྱི་སེམས་ཀྱིས་འཆི་འཕོ་བ་ཞེས་་་
བྱའོ༑ །གང་ཚེའི་འཕེན་པ་ཡོངས་སུ་གཏུགས་ནས་འཆི་འཕོ་བ་གང་
ཡིན་པ་དེ་ནི་གཉིས་ཀ་མ་ཡིན་པར་འཆི་འཕོ་བ་ཞེས་བྱའོ། །དེ་ལ་
འདོད་ལྷ་ཡིད་ཀྱི་འཁྲུགས་པ་དང་རྩེད་མོས་མྱོས་པ་དག་ནི་དུས་མ་་
ཡིན་པར་འཆི་བའི་རྐྱེན་རང་གི་སེམས་ཀྱིས་བསྒྲུབས་པའི་ཕྱིར་རོ།། །
མངལ་ན་གནས་པ་རྣམས་ནི་རྣམ་པར་ཤེས་པ་ཡོངས་སུ་མི་གསལ་་
བས་འཆི་བའི་རྐྱེན་རང་གི་སེམས་ཀྱིས་སྒྲུབ་པར་ཡང་མི་ནུས་ལ་དེ་ནི་
ཚེའི་འཕེན་པ་རྫོགས་ནས་འཆི་བའང་མེད་དེ་རྣམ་པརསྨིན་པའི་རང་
བཞིན་ལུས་སྐྱེ་བ་ཡོངས་སུ་མ་རྫོགས་པའི་ཕྱིར་རོ། །དེ་བས་ན་དེར་
འཆི་བ་རྣམས་ནི་མ་ལ་སོགས་པ་སེམས་ཅན་གྱི་བསྒྲུབས་པའི་རྐྱེན་
ལས་དུས་མ་ཡིན་པར་འཆི་བ་(༢༧༥ན) ཡིན་པའི་ཕྱིར་རོ། །གཟུཊ
དང་གཟུགས་མེད་པ་ན་སྤྱོད་པའི་ལྷ་རྣམས་ནི་གཞན་གྱིས་གནོད་པ་་་
རྗེས་སུ་བསྒྲུབ་པའི་ཡུལ་མ་ཡིན་པས་གཞན་གྱི་སེམས་ཀྱིས་འཆི་འཕོ་་་
བར་མི་འགྱུར་གྱི། འོན་ཀྱང་དེ་སྐྱེས་པའི་སེམས་ཅན་རྣམས་སྙོམས་
པར་འཇུག་པའི་རོ་མྱངས་པས་བསོད་ནམས་ཟད་དེ་འཆི་འཕོ་བར་་་་་
འདིར་བཤད་པ་དང་རང་གི་སེམས་ཀྱིས་མི་འཆི་བར་བཤད་པ
གཉིས་འགལ་བ་ལྟར་སྣང་སྟེ་བརྟག་པར་བྱའོ། །དེ་བཞིན་གཤེཊ་པའི་
ཕོ་ཉ་ལ་སོགས་པ་ནི་བར་སྐབས་སུ་མི་འཆི་བའི་ཕྱིར་གཉིས་ཀས་མི་་་་
འཆི་བར་བཤད་པ་ཡིན་ནོ། །དམྱལ་བ་དང་ཡི་དྭགས་རྣམས་ནི
གི་ལས་མ་ཟད་ཀྱི་བར་དུ་མི་འཆི་བའི་ཕྱིར་རྒྱུ་དང་རྐྱེན་རྣམ་པར་་་་་་་
-·48·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཞག་པ་ནི་བཤད་ཅིང་འཆད་པར་འགྱུར་བའི་ཕྱིར་ཡང་མི་སྤྲོའོ།
སེམས་ཅན་གྱི་འཇིག་རྟེན་རྣམ་པར་གཏན་ལ་དབབ་པ་བཤད་ཟིན་ཏོ།
དེའི་འོག་ཏུ་སྣོད་ཀྱི་འཇིག་རྟེན་རྣམ་པར་བཤད་པར་བཞེད་ནས་་
གང་དུ་སེམས་ཅན་རྣམས་སྐྱེ་བའི་གནས་གང་ཞེ་ན་སྣོད་ཀྱི་འཇིག་་
རྟེན་ནོ་ཞེས་པ་ལ་སོགས་པ་སྨོས་སོ། །དེ་ཡང་སྟོང་གསུམ་གྱི་སྣོད་
བཤད་པ་དང་ཕྱོགས་བཅུའི་སྣོད་བཤད་པ་གཉིས་ཀྱིས་རིག་པར་བྱའོ༎
དང་པོ་ལ་ཡང་གླིང་བཞི་པ་གཅིག་གི་འཆགས་ཚུལ་དང་དེ་དུ་མ་
བསྡོམས་པའི་འཇིག་རྟེན་གཉིས་ལས། དང་པོ་ནིནི། རླུང་གི་དཀྱིལ་
འཁོར་ལ་ནི་ཆུའི་དཀྱིལ་འཁོར་བརྟེན་ནོ་ཞེས་པ་ནས། ཡི་དྭགས་དེ་
དག་ཁ་ཅིག་གི་གནས་གཞན་རྣམས་དང་ཞེས་པའི་བར་རོ། །གཉིས་པ་
ནི༑ ཉི་མ་རྣམ་པར་སྣང་བྱེད་ཀུན་ཏུ་རྒྱུ་ཞིང་ཕྱོགས་སྣང་བར་བྱེད་པ་
ཞེས་པ་ནས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
ནི་མཉམ་དུ་འཇིག་ཅིང་འཆགས་སོ། །ཞེས་པའི་བར་ཡིན་ནོ། །ཕྱོགས་
བཅུ་སྣོད་བཤད་པ་ནི། འདི་ལྟ་སྟེ་དཔེར་ན། ཞེས་པ་ནས། ཤར་ཕྱོགས་
ཇི་ལྟ་བར་ཕྱོགས་བཅུ་ཐམས་ཅད་དུ་ཡང་དེ་བཞིན་ནོ་ཞེས་པའི་བར་་
ཡིན་ནོ། །དེ་རྣམས་ཀྱི་ཚིག་གི་དོན་ནི་གོ་སླ་ཞིང་། དོན་རྣམ་པར་
གཏན་ལ་དབབ་པ་ནི་སློབ་(༢༧༥བ)དཔོན་ཉིད་ཀྱིས་རྣལ་འབྱོར་་་
སྤྱོད་པའི་ས་ལས་ཇི་སྐད་གསུངས་པ་ལྟར་བཤད་པར་བྱའོ། །དེ་ལ་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་མཉམ་དུ་་
འཇིག་ཅིང་འཆགས་སོ་ཞེས་བཤད་ན་ཇི་ལྟར་འཇིག་ཅིང་ཇི་ལྟར
ཆགས་པ་ཡིན་ཞེ་ན། དེ་ནི་སེམས་ཅན་རྣམས་ཀྱི་འཇིག་པ་དང་ཆགས་
·49·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ལས་ཀྱི་དབང་གིས་འགྱུར་ཏེ། གལ་ཏེ་སེམས་ཅན་རྣམས་ཀྱི་སྣོད་
འཇིག་པའི་ལས་ཉེ་བར་གནས་པར་གྱུར་ན་ནི་དེ་ལས་ཕྱི་རོལ་གྱི་་་་་
འཇིག་པའི་རྐྱེན་གྱིས་དེ་དག་འཇིག་པར་འགྱུར་བ་ཡིན་གྱི་ནང་གི་
འདུ་བྱེད་ཚེ་ཟད་པས་འགྱུར་བ་ལྟ་བུ་ནི་མ་ཡིན་ནོ། །དེ་ཅིའི་ཕྱིར་ཞེ་
ན༑. ཕྱི་རོལ་གྱི་དངོས་པོ་རྣམས་ནི་གཟུགས་ཅན་རགས་པ་འབྱུང་བ་
ཆེན་པོ་བཞི་ལས་བྱུང་བས་རྒྱུན་བརྟན་པ་ཡིན་ལ་ནང་གི་རྣམས་ནི་དེ་
ལྟ་མ་ཡིན་པའི་ཕྱིར་རོ། །སྣོད་དེ་དག་གི་ཆགས་པ་དང་འཇིག་པའི་
ལས་གང་ཡིན་པ་དེ་ནི་ངེས་པར་བསྐལ་པར་གནས་པ་འཕེན་པ་ཡིན་་
ཏེ་དེ་ལས་རིང་བའམ་ཐུང་བ་མ་ཡིན་ནོ། །དེའི་ཕྱིར་ཕྱི་རོལ་གྱི་སྣོད་
རྣམས་ནི་བསྐལ་པར་གནས་ཤིང་ལས་ཀྱི་འཕེན་པ་ཡོངས་སུ་རྫོགས་་་
པ་ན་འཇིག་པར་འགྱུར་བ་ཡིན་ནོ། །སེམས་ཅན་དུ་བགྲངས་པ་རྣམས་
ཀྱི་ནི་དུས་ངེས་པ་མེད་དེ། ལས་ཁ་ཅིག་རྣམ་པར་སྨིན་པའི་ལུས་
བསྐལ་པ་བས་ལྷག་པར་ཡང་གནས་པར་འཕེན་པར་བྱེད་ལ་ཁ་ཅིག་་་
གིས་ནི་ལོ་བཅུའི་བར་དུ་འཕེན་པར་བྱེད་པ་དག་ཀྱང་ཡོད་དེ། །དེའི་
ཕྱིར་ནང་གི་འདུ་བྱེད་རྣམས་ནི་ཁ་ཅིག་བསྐལ་པའམ་བསྐལ་པས
ཀྱང་ལྷག་པར་གནས་ལ་ཁ་ཅིག་ནི་དུས་ཐུང་ངུར་གནས་ཤིང་མྱུར་དུ་་
འཇིག་པ་ཡིན་ནོ།།འཇིག་པ་དེ་ཡང་རྣམ་པ་གསུམ་ཡོད་དེ།དེ་ལ་མེས་
འཇིག་པས་ནི་མནར་མེད་པ་ཡན་ཆད་ནས་ཚངས་པའི་འཇིག་རྟེན་་་་
མན་ཆད་འཇིག་གོ །ཆུས་འཇིག་པས་ནི་བསམ་གཏན་གཉིས་པ་མན་
ཆད་དོ། །རླུང་གིས་འཇིག་པས་ནི་བསམ་གཏན་གསུམ་པ་མན་ཆད་
འཇིག་གོ །བསམ་གཏན་བཞི་པའི་གཞལ་མེད་ཁང་རྣམས་ནི་དེའི་ས་
·50·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ལྷ་རྣམས་སྐྱེ་བ་ན་ལྷན་(༢༧༦ན)ཅིག་ཏུ་སྐྱེ་ཞིང་འཆི་འཕོ་བ་་་
ན་ཡང་ལྷན་ཅིག་ཏུ་འཇིག་པར་འགྱུར་གྱི་ཕྱིའི་རྐྱེན་གྱིས་འཇིག་པར་་་
མི་འགྱུར་རོ། །དེའི་རྒྱུ་མཚན་ཡང་བསམ་གཏན་དང་པོ་གསུམ་ན་མེ་
དང་ཆུ་དང་རླུང་གསུམ་དང་ཆོས་མཐུན་པའི་ནང་གི་སྐྱོན་རྟོག་
དཔྱོད་དང་དགའ་བདེ་དང་དབུགས་འབྱུང་རྡུབ་དག་ཡོད་པའི་ཕྱིར་་
སྐྱོན་མེ་ལ་སོགས་པས་འཇིག་པ་ཡིན་ལ། བཞི་པ་ན་ནི་ནང་གི་སྐྱོན་དེ་
དག་མེད་པའི་ཕྱིར་རོ། །ཞེས་གཞན་དག་ཟེར་རོ། །འཇིག་རྟེན་འདི་
བར་གྱི་བསྐལ་པ་ཉི་ཤུར་ནི་འཇིག་སྟེ་གཅིག་དང་བཅུ་དགུས་གོ་རིམ་་
བཞིན་དུ་སྣོད་དང་བཅུད་ཀྱི་འཇིག་རྟེན་འཇིག་པའི་ཕྱིར་རོ། །བར་གྱི་
བསྐལ་པ་ཉི་ཤུར་ནི་ཞིག་པར་གནས་སོ། །བར་གྱི་བསྐལ་པ་ཉི་ཤུར་ནི་
ཆགས་ཏེ་གཅིག་དང་བཅུ་དགུས་སྣོད་དང་བཅུད་ཀྱི་འཇིག་རྟེན་དག་
གོ་རིམ་བཞིན་ནོ། །བར་གྱི་བསྐལ་པ་ཉི་ཤུ་ནི་ཆགས་ནས་གནས་སོ། །
དེ་དག་ནི་བར་གྱི་བསྐལ་པ་བརྒྱད་ཅུ་སྟེ་དེ་ལ་ནི་བསྐལ་པ་ཆེན་པོ
ཞེས་གདགས་སོ། །དེ་ལ་མེས་འཇིག་པ་གང་ཞེ་ན། སེམས་ཅན་ཚེ་
དཔག་ཏུ་མེད་པ་དག་གི་ཚེ་འགྲིབ་སྟེ་ཚེ་ལོ་བརྒྱད་ཁྲི་ལ་ཐུག་པར་་་་་་་
འགྱུར་བ་དང་། དེ་དག་གིས་མི་དགེ་བའི་ཆོས་ཡང་དག་པར་བླངས་
པས་ཡང་འགྲིབ་ནས་ཚེ་ལོ་བཅུ་པ་ལ་ཐུག་པར་འགྱུར་བ་དང་། དེ་
དག་སྐྱོ་བར་འགྱུར་བས་དགེ་བའི་ཆོས་ཡང་དག་པར་བླངས་པས་ཚེ་་་
ནུར་ནས་སླར་ཚེ་ལོ་བརྒྱད་ཁྲི་ལ་ཐུག་པར་འགྱུར་བའི་དུས་ཀྱང་ཡོད་་
དེ༑ །དེ་ལྟར་མར་འབྲི་བ་གང་ཡིན་པ་དང་ཡར་སྐྱེ་བ་གང་ཡིན་པ་དེ་
གཉིས་བསྡུས་ཏེ་བར་གྱི་བསྐལ་པ་ཞེས་བྱ་སྟེ། དེ་ནི་ཆགས་ནས་གནས་
·51·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་བར་གྱི་བསྐལ་པ་དང་པོའོ། །གཞན་དག་ན་རེ། འཇིག་རྟེན་
ཆགས་པ་ན་ཚེ་དཔག་ཏུ་མེད་པ་ལ་བར་གྱི་བསྐལ་པ་བཅུ་དགུ་འདའ་
ཞིང་ཚེ་དཔག་ཏུ་མེད་པ་ནས་ཚེ་ལོ་བཅུ་བའི་བར་དུ་འགྱུར་ཏེ། འདི་
ཆགས་ནས་གནས་པ་རྣམས་ཀྱི་བར་གྱི་བསྐལ་པ་དང་པོ་ཟེར་ཏེ། ཇི་
སྐད་དུ། བར་གྱི་བསྐལ་པ་དཔག་མེད་ནས།།ཚེ་ལོ་བཅུ་པའི་བར་དུའོ།།
ཞེས་བཤད་དོ། །བར་གི་བསྐལ་པ་དེ་ཡང་མུ་གེ་དང་ནད་དང་མཚོན་
གྱི་(༢༧༦བ)བསྐལ་པ་བར་མ་རྣམ་པ་གསུམ་གྱིས་མཐར་ཕྱིན་པར་་
བགྱུར་ཏེ་འདི་ལྟར། མུ་གེའི་བསྐལ་པ་ནི་གང་གི་ཚེ་མི་རྣམས་ཀྱིས་ཚེ་
ལོ་སུམ་ཅུ་ཐུབ་པ་དེའི་ཚེ་འབྱུང་ངོ་། །འདི་ལྟ་བུ་དག་འབྱུང་བར
འགྱུར་ཏེ་མི་དགེ་བའི་ཉེས་པས་ལྷས་ཆར་མི་འབེབས་པས་འབྲུ་
རྣམས་མི་སྨིན་ཞིང་དེའི་ཕྱིར་རུས་པ་རྙིང་པ་དག་ཀྱང་སྐོལ་ཞིང་སྲོག་་
འཛིན་པར་བྱེད་ལ། དེར་བརྒྱལ་ནས་ཀྱི་འབྲུ་འམ་རྒྱ་ཤུག་གམ་རྒྱ་སྲན་
ནམ་ཏིལ་གྱི་འབྲུ་རྙེད་པར་གྱུར་ན་དེ་ནོར་བུ་རིན་པོ་ཆེ་བཞིན་དུ་ཟ་་་
མ་ཏོག་གི་ནང་དུ་བཅུག་སྟེ་བསྲུང་བར་བྱེད་དོ། །སེམས་ཅན་དེ་དག་
ཕལ་ཆེར་ཉམས་སྟོབས་མེད་དེ་ས་ལ་གན་རྐྱལ་དུ་འགྱེལ་ཏེ་ལྡང་བར་་
ཡང་མི་ནུས་ཏེ། མུ་གེ་དེས་སེམས་ཅན་ཕལ་ཆེར་འཆི་བའི་དུས་བྱེད་
པར་འགྱུར་རོ། །མུ་གེ་དེ་ཡང་རེ་ལྟར་ཐོགས་ན་ལོ་བདུན་དང་ཟླ་བ་
བདུན་དང་ཞག་བདུན་དུ་ཟད་དེ་དེ་ཡན་ཆད་དུ་མི་འབྱུང་ངོ་།
སེམས་ཅན་དེ་དག་ཀྱང་ཤས་ཆུང་ངུར་སྐྱོ་བར་འགྱུར་ཏེ་དེ་དག་རྒྱུ་དེ་
དང་རྐྱེན་དེས་ཚེ་འགྲིབ་པར་མི་འགྱུར་ཞིང་མུ་གེ་ཡང་མེད་པར་
འགྱུར་རོ། །གང་གི་ཚེ་མི་རྣམས་ཚེ་ལོ་ཉི་ཤུ་ཐུབ་ཅིང་སྐྱོ་བ་དེ་ཉིད་
·52·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མེད་པར་གྱུར་ནས་འགྲིབ་པ་དེའི་ཚེ་ཡམས་ཀྱི་ནད་དང་གནོད་པ
དང་འགོ་བའི་ནད་དང་འཁྲུག་པ་མང་པོ་འབྱུང་བར་འགྱུར་ཏེ། དེ
དག་ནད་མང་པོས་ཕལ་ཆེར་འཆི་བའི་དུས་བྱེད་པར་འགྱུར་རོ། །།དེ་
དག་གི་ནད་དེ་ཡང་རེ་ལྟར་ཐོགས་ན་ཞག་བདུན་དང་ཟླ་བ་བདུན་དུ་
གནས་ཏེ་དེ་ཕན་ཆད་དུ་མི་འབྱུང་ངོ་། །དེ་ནས་སེམས་ཅན་དེ་དག་
འབྲིང་དུ་སྐྱོ་བར་འགྱུར་ལ་རྒྱུ་དེ་དང་རྐྱེན་དེས་ཚེ་འགྲིབ་པ་མི་་་་་་
འགྱུར་ཞིང་ནད་ཀྱང་མེད་པར་འགྱུར་རོ། །གང་གི་ཚེ་མི་རྣམས་ཀྱིས་
ཚེ་ལོ་བཅུ་ཐུབ་ཅིང་སྐྱོ་བ་དེ་ཉིད་མེད་པར་ཚེ་འགྲིབ་པར་འགྱུར་བ་་་་་
དེའི་ཚེ་སེམས་ཅན་དེ་དག་གཅིག་གིས་གཅིག་མཐོང་ན་ཕན་ཚུན
གསོད་པའི་སེམས་དྲག་པོ་ཉེ་བར་གནས་པར་འགྱུར་རོ། །དེ་ནས་དེ་
དག་གི་ཆུའམ་ཤིང་ངམ་གསོག་མའམ་གྱོ་མོ་ལ་སོགས་པ་གང་དང་་་
གང་བླངས་པ་དེ་ཐམས་ཅད་མཚོན་རྣོན་པོ་ལེགས་( ༢༧༧ན)པར་་་་
བརྡར་བ་བཞིན་དུ་འགྱུར་ཏེ་དེ་དག་གིས་དེ་དག་གཅིག་ལ་གཅིག་་་་་
གསོད་པར་བྱེད་དོ། །དེ་ཡང་རེ་ལྟར་ཐོགས་ན་ཞག་བདུན་དུ་ཟད་དེ་
དེ་ཕན་ཆད་དུ་མི་འབྱུང་ངོ་། །དེའི་ཚེ་ལུས་རྒུད་པ་ནི་ལུས་ཀྱི་ཚད་
རིང་ན་མཐོ་གང་དང་ཆག་གང་ཡིན་ནོ། །ཡོ་བྱད་རྒུད་པ་ནི་ཁ་ཟས་ཀྱི་
མཆོག་ཁྲེ་རྒོད་ཡིན་ནོ། །གོས་ཀྱི་མཆོག་སྐྲའི་ལྭ་བ་ཡིན་ནོ། །རྒྱན་གྱི
མཆོག་ནི་མཚོན་ཆ་ཡིན་ནོ། །རོ་རྣམ་པ་ལྔ་པོ་མར་གྱི་རོ་དང་སྦྲང་རྩིའི་
རོ་དང་འབྲུ་མར་གྱི་རོ་དང་བུ་རམ་ཤིང་ལས་བྱུང་བའི་རོ་དང་ལན་་་་་
ཚྭའི་རོ་རྣམས་ནི་ཐམས་ཅད་ནས་ཐམས་ཅད་དུ་མེད་པར་འགྱུར་རོ། །
དེ་ནས་སེམས་ཅན་དེ་དག་ཤས་ཆེར་སྐྱོ་བར་འགྱུར་ཏེ་སྐྱོ་བ་ལས་སླར་
·53·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཚེ་འགྲིབ་པར་མི་འགྱུར་རོ། །དེ་དག་ཕན་ཚུན་འདུས་ཤིང་ཚོགས་ནས་
ཚེ་ཡོངས་སུ་འགྲིབ་པར་འགྱུར་བའི་སྡིག་པ་མི་དགེ་བའི་ཆོས་རྣམས་་་
སྤངས༑ ཚེ་ནུབ་པར་བྱེད་པའི་དགེ་བའི་ཚོགས་རྣམས་ཡང་དག་པར་
བླངས་ནས་འདུག་པས་དེ་དག་གི་ཚེ་ཡང་ཕྱིར་ནུབ་པར་འགྱུར་རོ། །
མདོག་དང་སྟོབས་དང་བདེ་བ་དང་དབང་ཕྱུག་རྣམས་ཀྱང་དར་བར་
འགྱུར་རོ། ཚེ་ཡང་བརྒྱད་ཁྲི་ལ་ཐུག་པར་འགྱུར་རོ། །སྙིང་རྗེ་པདྨ་
དཀར་པོར། ཚེ་ལོ་བཅུ་བའི་ཚེ་རྗེ་བཙུན་བྱམས་པ་ཁྲུ་གང་པ་གཅིག་
བྱོན་ནས་ལུས་ཆེ་བའི་རྒྱུ་མི་དགེ་བ་སྤངས་པའོ་ཞེས་གསུངས་པས།
ལུས་ཀྱི་གསུམ་སྤངས་པས་ཉི་ཤུ་དང་ལྔ་བཅུ་དང་བརྒྱ་བ་དང་། ངག་
གི་བཞི་སྤངས་པས་ཉིས་སྟོང་དང་། ཡིད་ཀྱི་གསུམ་སྤངས་པས་བཞི་ཁྲི་
དང་༑ ཕ་དང་མར་བཟུང་བས་བརྒྱད་ཁྲིའི་བར་འཕེལ་ཏེ། སྙེ་མ་རེ་ལ་
བྲེ་བཞི་བཞི་དང་། བུ་མོ་ལོ་ལྔ་བརྒྱ་ལོན་པ་བག་མར་གཏོང་བ་ལ་
སོགས་པ་བཀའ་སྩལ་ཏོ། །དེ་ལྟར་མར་འབྲི་བ་ཉི་ཤུ་དང་ཡར་སྐྱེ་བ་ཉི་
ཤུ་སྟེ་བཞི་བཅུ་ཐམ་པ་ནི་འཇིག་རྟེན་གནས་པའི་བར་གྱི་བསྐལ་པ་ཉི་
ཤུ་ཡིན་ནོ། །གཞན་དུ་ནི་ཐོག་མཐའི་བར་གྱི་བསྐལ་པ་རྣམས་ནི་མར་
འབྲི་བ་དང་ཡར་སྐྱེ་བའི་རྐྱང་པ་རེ་རེ་ཡིན་ལ། དབུས་(༢༧༧བ)ཀྱི་
བར་བསྐལ་བཅོ་བརྒྱད་ནི་འཕེལ་འགྲིབ་གཉིས་གཉིས་བསྡོམས་པའི་་་
ཁུག་པ་ཡིན་པར་འཆད་དེ། ཇི་སྐད་དུ། དེ་ནས་ཡར་སྐྱེ་མར་འགྲིབ་
པའི༑ །བསྐལ་པ་གཞན་ནི་བཅོ་བརྒྱད་དོ། །ཡར་སྐྱེ་བ་ནི་གཅིག་ཡིན་
ཏེ༑།དེ་ལྟར་འཇིག་རྟེན་འཆགས་པ་འདི། །བསྐལ་པ་ཉི་ཤུར་གནས་པ་
ཡིན༑ ཞེས་བཤད་དོ། །གཞུང་འདིར་ཡང་དེ་དག་མཐུན་པར་བཤད་
·54·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཅིང་༑ རྣལ་འབྱོར་སྤྱོད་པའི་སར་ནི་སྔར་བཤད་པ་ལྟར་ཉི་ཤུ་པོ་ཀུན་
ཀྱང་ཁུག་པར་གསུངས་སྣང་སྟེ་དགོངས་པ་བརྟག་པར་དཀའོ། །མདོ་
སོ་སོའི་དགོངས་པ་ཡིན་ཞེས་སམ་གྲུབ་མཐའ་ཐ་དད་ཀྱི་ལུགས་ཡིན་་་་
ཞེས་འཆད་པར་ནུས་པ་ཡང་མ་ཡིན་ཏེ། འདི་དང་རྣལ་འབྱོར་སྤྱོད་
པའི་ས་ནི་མདོར་བསྡུས་པ་དང་རྒྱས་པ་ལས་མ་གཏོགས་པའི་བྱེ་བྲག་་
མེད་པའི་ཕྱིར་རོ། །དེ་ལྟར་གནས་པའི་བར་གྱི་བསྐལ་པ་རྣམས་རྫོགས་
པ་ན་འཇིག་པའི་བསྐལ་པ་རྩོམ་པར་བྱེད་དོ། །དེ་ཡང་ཐོག་མར་
སེམས་ཅན་གྱི་འཇིག་རྟེན་འཇིག་པར་འགྱུར་ལ། དེའི་འོག་ཏུ་སྣོད་ཀྱི་
འཇིག་རྟེན་འཇིག་པར་འགྱུར་རོ། །དེ་ལ་གང་གི་ཚེ་སེམས་ཅན་དམྱལ་
བ་པ་རྣམས་རིམ་གྱིས་ཤི་འཕོས་ནས་འགྲོ་བ་གཞན་ནམ་འཇིག་རྟེན་་་
གྱི་ཁམས་གཞན་དུ་སྐྱེ་བར་འགྱུར་གྱི་འཇིག་རྟེན་འདིའི་དམྱལ་བའི་་་་་
གནས་སུ་སེམས་ཅན་གསར་བ་མི་སྐྱེ་བ་དེའི་ཚེ་འཇིག་རྟེན་འཇིག་
པའི་མགོ་རྩོམ་པ་ཞེས་བྱའོ། །ཚུལ་དེས་དམྱལ་བའི་སེམས་ཅན་སྟོངས་
པར་གྱུར་པ་ནི་དམྱལ་བའི་འཇིག་རྟེན་ཞིག་པ་ཞེས་བྱ་ལ། །དུད་འགྲོ་
རྣམས་དང་ཡི་དྭགས་རྣམས་ཀྱི་འཇིག་པ་ཡང་ཚུལ་དེ་དང་འདྲའོ། །མི་
རྣམས་ཀྱི་ནང་ནས་གང་རུང་ཞིག་གིས་ཆོས་ཉིད་ཀྱིས་ཐོབ་པའི
བསམ་གཏན་གཉིས་པ་རྫོགས་པར་བྱས་ཏེ་གནས་སོ། །མི་གཞན་
རྣམས་ཀྱང་དེའི་རྗེས་སུ་སློབ་པས་ཐམས་ཅད་ཀྱིས་ཆོས་ཉིད་ཀྱིས་་་་་་
ཐོབ་པའི་བསམ་གཏན་གཉིས་པ་རྫོགས་པར་བྱས་ཏེ་གནས་སོ། །དེ་
ནས་ཤི་འཕོས་ནས་འོད་གསལ་གྱི་ལྷའི་རིས་སུ་སྐྱེ་བར་འགྱུར་ཏེ་ཚུལ་་
དེས་མིའི་འཇིག་རྟེན་སྟོངས་པར་འགྱུར་རོ། །མིའི་འཇིག་རྟེན་འཇིག་
55.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་ཇི་ལྟ་བ་བཞིན་དུ་ལྷ་རྣམས་ཀྱི་འཇིག་( ༢༧༨ན)པ་ཡངདེ་དང་
འདྲའོ༑ །གང་གི་ཚེ་ཚངས་པའི་འཇིག་རྟེན་མན་ཆད་ན་འགྲོ་བ་ལྔའི་
སེམས་ཅན་གཅིག་ཀྱང་མེད་པར་གྱུར་པ་དེའི་ཚེ་སེམས་ཅན་གྱི་གྱི་་་་་་་་
འཇིག་རྟེན་ཞིག་པ་ཡིན་ལ། དེའི་ཚེ་ཡོ་བྱད་རྣམས་ཀྱང་འབྱུང་བ་མེང་
པར་འགྱུར་རོ། །གང་གི་ཚེ་ཡོ་བྱད་འབྱུང་བ་མེད་པར་འགྱུར་བ་དེའི
ཚེ་ཆར་པ་ཡང་མེད་པར་འགྱུར་རོ། ཆར་མི་འབབ་པས་ས་ཆེན་ངོ ོ་
འདི་ལ་རྩྭ་དང་སྨན་དང་ཤིང་ཅི་ཡོད་པ་ཐམས་ཅད་སྐམ་པར་འགྱུར་
Ж། །ཐན་པ་བྱུང་བས་ཉི་མའི་དཀྱིལ་འཁོར་འདི་ཉིད་ཀྱིས་རབ་ཏུ་
ཤས་ཆེར་སྲེག་པར་བྱེད་དོ། །བསྲེག་པར་བྱ་བའི་དངོས་པོ་རྣམ་དྲུག་
ཡོད་པའི་ཕྱིར་སེམས་ཅན་རྣམས་ཀྱི་འཇིག་པར་འགྱུར་བའི་ལས་ཀྱི་་་
དབང་གིས་ཉི་མའི་དཀྱིལ་འཁོར་གཞན་འབྱུང་བར་འགྱུར་ཏེ་དེ་དག་
ཀྱང་ཉི་མའི་དཀྱིལ་འཁོར་འདི་ལས་བཞི་འགྱུར་བཞི་འགྱུར་གྱིས་མཐུ
ཆེ་བ་ཡིན་ནོ། །དེ་ལ་བསྲེག་པར་བྱ་བའི་དངོས་པོ་དྲུག་པོ་གང་ཞེ་ན།
ལྟེང་ཀ་ཆུང་ངུ་དང་ལྟེང་ཀ་ཆེན་པོ་དག་ནི་ཉི་མའི་དཀྱིལ་འཁོར་
གཉིས་པས་སྲེག་པར་བྱེད་དོ། །ཆུ་ཀླུང་ཆེ་ཆུང་དག་ནི་ཉི་མའི་དཀྱིལ་
འཁོར་གསུམ་པས་སྲེག་པར་བྱེད་དོ། །མཚོ་ཆེན་པོ་མ་དྲོས་པ་ནི་ཉི་
མའི་དཀྱིལ་འཁོར་བཞི་པས་སྐེམས་པར་བྱེད་དོ། །རྒྱ་མཚོ་ཆེན་པོ་ནི་
ཉི་མའི་དཀྱིལ་འཁོར་ལྔ་པ་དང་དྲུག་པའི་ཕྱོགས་ཀྱིས་སྐེམས་པར་
བྱེད་དོ། །རི་རབ་དང་ས་ཆེན་པོ་དེ་དག་ནི་གཟུགས་ཆེས་སྲ་བའི་ཕྱིར་
ཉི་མའི་དཀྱིལ་འཁོར་དྲུག་པ་དང་བདུན་པས་སྲེག་པར་བྱེད་དོ། །དེ་
ནས་དེ་ཉིད་ཀྱི་མེ་རླུང་གིས་སྦར་ནས་ཚངས་པའི་འཇིག་རྟེན་མན་
56.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཆད་དུ་དྲོ་ཞིང་སྲེག་པར་བྱེད་དོ། །དེ་དག་ཀྱང་དངོས་པོ་རྣམ་པ་
གསུམ་དུ་འགྱུར་ཏེ་ཆུ་ལས་བྱུང་བའི་དངོས་པོ་རྩྭ་ལ་སོགས་པ་དག་ནི་
དང་པོ་ཉིད་ཀྱིས་སྐེམས་པར་བྱེད་དོ། །ཆུའི་དངོས་པོ་དེ་དག་ཉིད་ནི་
གཞན་ལྔ་བོ་དག་གིས་སྐེམས་པར་བྱེད་ལ། བརྟན་ཞིང་སྲ་བའི་དངོས་
པོ་དེ་དག་ཉིད་ནི་གཉིས་ཀྱིས་སྲེག་པར་བྱེད་དོ། །དེ་ལྟར་ན་དུད་པ་
ཡང་མེད་ཐལ་བའི་ལྷག་མ་ཡང་མེད་པར་འགྱུར་ཏེ། དེ་ཙམ་གྱིས་སྣོད
ཞིག་པས་འཇིག་རྟེན་ཞིག་པ་ཞེས་( ༢༧༨བ)བྱའོ། །དེ་ལ་ནི་བར་གྱི་
བསྐལ་པ་ཉི་ཤུ་འདས་སོ། །དེ་བཞིན་དུ་འཇིག་རྟེན་ཞིག་པ་ལ་ཡང་
བར་གྱི་བསྐལ་པ་ཉི་ཤུ་གནས་སོ། །ཆུས་འཇིགས་པ་གང་ཞེ་ན། གང་
ཚུན་ཆད་མེས་འཇིག་པ་ལན་བདུན་འདས་པར་གྱུར་པ་དེའི་འོག་ཏུ་་་
བསམ་གཏན་གཉིས་པ་ཉིད་ལས་བྱུང་བའི་ཆུའི་ཁམས་འབྱུང་སྟེ་ཆུའི
ཁམས་དེ་ཉིད་ཀྱིས་སྣོད་ཀྱི་འཇིག་རྟེན་ལན་ཚྭ་བཞིན་དུ་ཞུ་ནས་ཆུའི་་
ཁམས་དེ་ཡང་སྣོད་ཀྱི་འཇིག་རྟེན་དང་ལྷན་ཅིག་ཏུ་མེད་པར་འགྱུར་་་་
རོ༑།མེད་པར་གྱུར་ནས་ཀྱང་བར་གྱི་བསྐལ་པ་ཉི་ཤུར་གནས་སོ། །རླུང་
གིས་འཇིག་པ་གང་ཞེ་ན། གང་ཚུན་ཆད་ཆུས་འཇིག་པ་ལན་བདུན་
འདས་པར་གྱུར་པ་དེའི་འོག་ཏུ་མེས་འཇིག་པ་ལན་ཅིག་འབྱུང་ལ།། །
དེའི་འོག་ཏུ་བསམ་གཏན་གསུམ་པ་ཉིད་ལས་བྱུང་བའི་རླུང་གི
ཁམས་འབྱུང་ངོ་། །དེས་སྣོད་ཀྱི་འཇིག་རྟེན་ལུས་རླུང་གིས་བསྐམས་པ་
བཞིན་མེད་པར་འགྱུར་རོ། །རླུང་དེ་ཡང་དེ་ཉིད་དང་ལྷན་ཅིག་ཏུ་
མེད་པར་འགྱུར་ཏེ་འདི་ལྟར། འགའ་ཞིག་ལ་རླུང་གིས་འཁྲུགས་པར་
གྱུར་ན་རུས་པའི་བར་འབྲི་བར་བྱེད་པར་སྣང་བ་བཞིན་ནོ། །ཞིག་
•57.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནས་ཀྱང་བར་གྱི་བསྐལ་པ་ཉི་ཤུར་གནས་སོ། །འཇིག་རྟེན་འཇིག་པ་
ནི་དེ་ལྟ་བུ་ཡིན་ནོ། །འཆགས་པ་གང་ཞེ་ན། སྟོང་པའི་བར་གྱི་བསྐལ་
པ་ཉི་ཤུ་པོ་དེ་དག་འདས་ནས་སེམས་ཅན་རྣམས་ཀྱི་འཆགས་ངཔར
འགྱུར་བའི་ལས་ཀྱི་དབང་གིས་འཆགས་པའི་བར་གྱི་བསྐལ་པ་རྩོམ་་་་
པར་རེག་པར་བྱའོ། །དེ་ལ་གང་གི་ཚེ་སྣོད་སྔ་མ་རླུང་གིས་ཞིག་པ་དེའི་
ཚེ་ཐོག་མར་བསམ་གཏན་གསུམ་པའི་གཞལ་མེད་ཁང་རྣམས་ནམ་་
མཁའ་ལ་སྤྲུལ་པ་བཞིན་དུ་འཆགས་ལ། དེའི་འོག་ཏུ་བསམ་གཏན་
གཉིས་པ་དང་དང་པོ་ལ་སོགས་པ་མཐལ་བྲལ་གྱི་བར་གྱི་གཞལ་ཡས་་
ཁང་རྣམས་ཡས་རིམ་གྱིས་འཆགས་ཤིང༌། དེ་ནས་བསམ་གཏན་བཞི
པའི་སེམས་ཅན་ཚེ་དང་བསོད་ནམས་དང་ལས་ཟད་པ་ཞིག་དེ་ནས་་་
ཤི་འཕོས་ནས་བསམ་གཏན་གསུམ་པར་སྐྱེ་ལ། དེ་བཞིན་དུ་འོག་མ་
རྣམས་ལ་( ༢༧༩ན)ཡང་སྦྱོར་རོ། །གང་གི་ཚེ་སྣོད་སྔ་མ་ཆུས་ཞིག་པ་
དེའི་ཚེ་བསམ་གཏན་གཉིས་པ་ནས་ཡས་རིམ་དུ་འཆགས་པར་འགྱུར་
ལ༑ མེས་འཚིག་པ་དེའི་ཚེ་དང་པོ་ནས་འཆགས་སོ་ཞེས་བྱ་བར་སྦྱར་
རོ༑ །མེས་ཞིག་པ་ན་བསམ་གཏན་གཉིས་པའི་སེམས་ཅན་ཚེ་དང་
བསོད་ནམས་དང་ལས་ཟད་པ་ཞིག་བསམ་གཏན་དང་པོར་སྐྱེ་སྟེ་དེ་་་
ནི་དེར་ཚངས་པའི་ནང་ནས་ཚངས་པ་ཆེན་པོར་འགྱུར་རོ། །དེ་གཅིག་
པུར་སྐྱེ་ཞིང་མི་དགའ་བར་འགྱུར་ཏེ་ཀྱེ་མའོ་སེམས་ཅན་གཞན་དག་
ཀྱང་འདིར་སྐྱེས་ན་ཅི་མ་རུང་སྙམ་ནས་སེམས་མངོན་པར་འདུ་བྱེད་་་་
པས་སེམས་ཅན་ཚེ་དང་བསོད་ནམས་དང་ལས་ཟད་པ་གཞན་དག་་་
ཀྱང་བསམ་གཏན་གཉིས་པ་ནས་ཤི་འཕོས་ནས་དེར་སྐྱེ་བར་འགྱུར་ཏེ།
·58·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དེ་ལྟར་དུ་འཐབ་བྲལ་ཡན་ཆད་ཀྱི་ལྷ་རྣམས་ཀྱང་ཆགས་པར་རིག་་་
པར་བྱའོ། །དེའི་འོག་ཏུ་སུམ་ཅུ་རྩ་གསུམ་པ་མན་ཆད་ཀྱི་སྣོད་ནི་མས་
རིམ་གྱིས་འཆགས་པར་འགྱུར་ཏེ་འདི་ལྟར། དང་པོར་སྟོང་གསུམ་གྱི
སྟོང་ཆེན་པོའི་ཚད་ཙམ་གྱི་རླུང་གི་དཀྱིལ་འཁོར་ཆེན་པོ་འབྱུང་བར་་་
འགྱུར་རོ། །དེ་ཡང་རྣམ་པ་གཉིས་ཏེ་འོག་གཞིར་གནས་པ་དང་གློ་ན་
གནས་པའོ། །དེ་དག་གིས་ནི་ཆུ་རྣམས་ཐད་ཀར་མི་འབོལ་ཐུར་དུ
ཡང་མི་འཛག་པར་བྱེད་དོ། །དེའི་སྟེང་དུ་སེམས་ཅན་རྣམས་ཀྱི་ལས་
ཀྱི་དབང་གིས་གསེར་གྱི་སྙིང་པོ་ཅན་གྱི་སྤྲིན་འབྱུང་བར་འགྱུར་རོ།། །
དེ་ལས་ཆར་བབས་པར་འགྱུར་ཏེ་ཆུའི་དཀྱིལ་འཁོར་ཆེན་པོ་དེ་ཡང་་་
རླུང་གི་དཀྱིལ་འཁོར་ལ་བརྟེན་ཏོ། །དེ་ནས་ཆུ་དེ་ཉིད་རླུང་གིས
འཐས་ཤིང་སྲ་བར་བྱས་པ་ལས་གསེར་གྱི་ས་གཞི་ཞེས་བྱ་བ་སའི་
དཀྱིལ་འཁོར་ཆེན་པོ་འཆགས་སོ། །གཞན་དག ཆུ་རྔམས་འབུམ་ཕྲག་
བཅུ་གཅིག་དང་། །སྟོང་ཕྲག་དག་ནི་ཉི་ཤུའོ། །ཕྱིས་ནི་རྔམས་སུ་འབུམ་
ཕྲག་བརྒྱད། །ལྷག་མ་དག་ནི་གསེར་དུ་འགྱུར། །ཞེས་དང་། ཆུ་དང་
གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་བཅུ་གཉིས་དང་། །
སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་(༢༧༩བ)དང་ལྔ་རྣམས་
ཁོ་ནའོ། །ཞེས་ཆུ་དང་གསེར་གྱི་དཀྱིལ་འཁོར་གཉིས་ཀྱི་རྔམས་དང་
རྒྱའི་ཚད་བཤད་པ་ནི་གླིང་བཞི་པོ་རེ་རེ་ལ་ཆུ་དང་གསེར་གྱི་དཀྱིལ་་
འཁོར་རེ་རེ་ཡོད་པར་འདོད་པའི་ལུགས་ཡིན་ལ། འདི་ནི་གླིང་བཞི་པ་
བྱེ་བ་ཕྲག་བརྒྱ་བོ་ཐམས་ཅད་ལ་ཆུ་དང་གསེར་གྱི་དཀྱིལ་འཁོར
གཅིག་ཡིན་པའི་ཕྱིར་རྔམས་དང་ཁོར་ཡུག་གི་ཚད་དཔག་ཚད་ཀྱིས་་་་
E59·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞལ་བར་མི་ནུས་སོ་སྙམ་དུ་དགོངས་ནས་ཚད་མ་གསུངས་སོ། །འོན་
ཀྱང་རླུང་གི་དཀྱིལ་འཁོར་ལྟར་སྟོང་གསུམ་གྱི་སྟོང་ཆེན་པོའི་ཚད་་
ཙམ་ཡིན་ནོ། །སའི་དཀྱིལ་འཁོར་དེའི་སྟེང་དུ་ཡང་ལས་ཀྱི་དབང་གིས་
ཁམས་སྣ་ཚོགས་པའི་སྙིང་པོ་ཅན་གྱི་སྤྲིན་འབྱུང་བར་འགྱུར་ཏེ་དེ
ལས་ཆར་བབ་པར་འགྱུར་རོ། །ཆུ་དེ་དག་ཀྱང་གསེར་གྱི་ས་གཞི་ལ
གནས་པར་འགྱུར་ཏེ་དེ་ཡང་རླུང་རྣམས་ཀྱིས་འཐས་ཤིང་སྲ་བར་
བྱེད་དོ། །དེ་ལྟར་འཐས་པར་བྱས་པ་ལས་ཁམས་བཟང་པོ་དང་མཆོག་
དང་གཙོ་བོ་དང་གྱ་ནོམ་པ་གང་ཡིན་པ་དེ་ལས་ནི་རི་རབ་འབྱུང་་་་་་
བར་འགྱུར་ཏེ་དེ་ནི་རིན་པོ་ཆེ་སྣ་བཞི་པོ་གསེར་དང་དངུལ་དང་ཤེལ་
དང་བཻཌཱུརྱའི་རང་བཞིན་ཅན་ཡིན་ནོ། །དེ་ལ་ཁམས་འབྲིང་པོ་གང་
ཡིན་པ་དེ་དག་ལས་ནི་གསེར་གྱི་རི་བོ་འདི་ལྟ་སྟེ། གཉའ་ཤིང་འཛིན་
དང་རྣམ་པར་འདུད་དང་རྟ་རྣའི་རི་དང་ལྟ་ན་སྡུག་པ་དང་ལྡེང་ཅན་
དང་གཤོལ་མདའ་འཛིན་དང་མུ་ཁྱུད་འཛིན་རྣམས་མངོན་པར་་་་་་་་་
འགྲུབ་པར་འགྱུར་ཏེ། དེ་དག་ཀྱང་ལྕགས་ཆུང་བདུན་སྦྲག་ལྟར་རི་
རབ་ལ་བསྐོར་ཏེ་འདུག་གོ །རི་རབ་ཀྱི་ཚད་ནི་ཆུ་མཚམས་ཡན་ལ་
དཔག་ཚད་བརྒྱད་ཁྲིའོ། །ཆུ་ཞེང་དུ་ཡང་དེ་དང་འདྲ་སྟེ་དཔག་ཚད་
བརྒྱད་ཁྲི་ནི་ཆུའི་ནང་དུ་ནུབ་སྟེ་འདུག་གོ །ཆུ་མཚམས་ཡན་ཆད་ཀྱི
གཉའ་ཤིང་འཛིན་གྱི་ཚད་ནི་རི་རབ་ཀྱི་ཕྱེད་ཡིན་ནོ། །མུ་ཁྱུད་འཛིན་
ལ་ཐུག་གི་བར་གྱི་རི་ལྷག་མ་རྣམས་ཀྱི་ཚད་ཀྱང་ནང་མ་ནང་མ་མ་་་་་་་་་་
རྣམས་ཀྱི་ཕྱེད་ཕྱེད་དུ་རིག་པར་བྱའོ། །རི་བདུན་པོ་དེ་དག་གི་རྔམས་
ཀྱང་རང་རང་གི་འཕང་དང་མཉམ་པར་བཤད་དོ། །རི་དེ་དག་གི་
·60·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མིང་ནི་རྩེ་མོའི་རྣམ་པ་འདྲ་བའི་བྱེ་བྲག་ལས་བལྟ་བར་བྱའོ། །ཁམས་
ངན་( ༢༨༠ན)པ་རྣམས་ལས་ནི་རི་རབ་ཀྱི་བང་རིམ་བཞི་དང་གླིང་
བཞི་དང་གླིང་ཕྲན་བརྒྱད་དང་ཁོར་ཡུག་གི་རི་རྣམས་འབྱུང་བར་
འགྱུར་རོ། །རིའི་ཁོར་ཡུག་གི་ཚད་ནི་མུ་ཁྱུད་འཛིན་གྱི་ཕྱེད་ཡིན་ལ་དེ་
ཡང་ལྕགས་ལས་གྲུབ་པ་ཡིན་ནོ་ཞེས་ཟེར་རོ། །དེས་ནི་གླིང་བཞི་པོ་
འཁོར་ལོ་བཞིན་དུ་བསྐོར་རོ། །ལྷ་མ་ཡིན་གྱི་གནས་གཞན་རྣམས་ནི་
རི་རབ་གྱི་ཆུ་མཚམས་མན་ཆད་ཀྱི་ནང་ན་ཡོད་དོ། །གང་གི་རི་ནི་མཚོ་
མ་དྲོས་པ་དང་ཉེ་བ་ན་ཡོད་ལ་དེའི་འོག་ན་སེམས་ཅན་དམྱལ་བ
ཆེན་པོ་རྣམས་དང་གྲང་བའི་སེམས་ཅན་དམྱལ་བ་རྣམས་དང་ཉི་ཚེ་་
བ་དང་ཉེ་འཁོར་བའི་སེམས་ཅན་དམྱལ་བ་རྣམས་དང་། དུད་འགྲོ་
དང་ཡི་དྭགས་ཁ་ཅིག་གི་གནས་རྣམས་ཡོད་དོ། །གླིང་བཞི་པོ་དེ་དག་
ནི་འདི་ལྟ་སྟེ། འཛམ་བུའི་གླིང་དང་ཤར་གྱི་ལུས་འཕགས་པོ་དང་ནུབ་
ཀྱི་བ་ལང་སྤྱོད་དང་བྱང་གི་སྒྲ་མི་སྙན་རྣམས་སོ། །དེ་ལ་འཛམ་བུའི་
གླིང་ནི་ཤིང་རྟའི་དབྱིབས་ཅན་དཔག་ཚད་དྲུག་སྟོང་ལྔ་བརྒྱའོ། །ཤར་
གྱི་ལུས་འཕགས་ནི་ཟླ་གམ་གྱི་དབྱིབས་ཅན་དཔག་ཚད་བདུན་སྟོང
ངོ་༑།ནུབ་ཀྱི་བ་ལང་སྤྱོད་ནི་ཟླུམ་པོ་དཔག་ཚད་བདུན་སྟོང་ལྔ་བརྒྱའོ།།
བྱང་གི་སྒྲ་མི་སྙན་ནི་གྲུ་བཞི་དཔག་ཚད་བརྒྱད་དང་སྟོང་གི་ཚད་ཅན་
ནོ༑ །གླིང་ཕྲན་བརྒྱད་ནི། ལུས་དང་ལུས་འཕགས་ནི་ཤར་གྱིའོ། །སྒྲ་མི་
སྙན་དང་སྒྲ་མི་སྙན་གྱི་སྒྲ་ནི་བྱང་གིའོ། །རྔ་ཡབ་དང་རྔ་ཡབ་གཞན་ནི་
ནུབ་ཀྱིའོ།། །གཡོ་ལྡན་དང་ལམ་མཆོག་འགྲོ་ནི་འཛམ་བུ་གླིང་གི་གླིང་
གཡོག་ཡིན་ནོ། །ཀུན་ན་མི་ཡོད་ཅིང༌། ཁ་ཅིག་རྔ་ཡབ་བམ་རྔ་ཡབ་
·61·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞན་ན་སྲིན་པོ་གནས་པར་སྨྲའོ། །གསེར་གྱི་རི་བདུན་པོ་དེ་དག་གི་
བར་གྱི་ཆུ་གང་ཡིན་པ་དེ་དག་ནི་ཡན་ལག་བརྒྱད་དང་ལྡན་པ་ཡིན་་་་་
ལ་དེ་དག་ལ་ནི་ནང་གི་རྒྱ་མཚོ་ཞེས་བྱའོ། །དེ་རྣམས་ཀྱི་ཚད་ཀྱང་།
དང་པོ་སྟོང་ཕྲག་བརྒྱད་ཅུ་སྟེ། །དེ་ནི་ནང་གི་མཚོ་ཆེན་ཡིན། དེ་ཡི་
ངོས་ལས་སུམ་འགྱུར་རོ། །རོལ་མཚོ་གཞན་ནི་ཕྱེད་ཕྱེད་དབྲི། །ཞེས་
སྔར་བཤད་དོ། །དེ་ན་ཀླུ་རྣསམ་ཀྱི་གནས་ཡོད་(༢༨༠བ)དེ། ཆུའི་
ནང་ན་ཀླུ་ཆེན་པོ་བསྐལ་པར་གནས་པ་ས་འཛིན་པ་དགའ་པོ་དང་ཉེ་
དགའ་དང་རྟ་བཞི་དང་བཏང་བཟུང་དང་གཟི་ཅན་དང་ནག་པོ་་་་་་་
ཆེན་པོ་དང་ཡུལ་འཁོར་སྲུང་དང་ཨེ་ལའི་འདབ་དང་བརྒྱད་པོ་འདི་་་
དག་འཁོད་དོ། །དེ་དག་ཀྱང་ལྷའི་དབང་པོ་བརྒྱ་བྱིན་གྱི་དཔུང་ཡིན་
ཏེ་ལྷ་དང་ལྷ་མ་ཡིན་གྱི་གཡུལ་འགྱེད་པ་ཉམས་སུ་མྱོང་བར་བྱེད་དོ། །
ཀླུའི་རིགས་ནི་སྒོ་ང་ལས་སྐྱེས་པ་ལ་སོགས་པ་བཞི་ཡོད་ལ། ནམ་
མཁའི་ལྡིང་ཡང་རིགས་བཞི་ཡོད་དོ། །དེ་ལ་མཁའ་ལྡིང་རྫུས་སྐྱེས་ནི་
ཀླུ་རིགས་བཞི་ཀ་ཟ་བར་བྱེད་དོ། །དྲོད་གཤེར་སྐྱེས་ཀྱིས་ནི་རྫུས་སྐྱེས་
མ་གཏོགས་པ་གཞན་གསུམ་མོ། །མངལ་སྐྱེས་ཀྱིས་ནི་གཉིས་སོ། །སྒོང་
སྐྱེས་ཀྱིས་ནི་སྒོང་སྐྱེས་འབའ་ཞིག་ཟ་བར་བྱེད་དོ། །ཞེས་ཟེར་རོ། །མུ་
ཁྱུད་འཛིན་གྱི་ཕྱི་རོལ་ནས་ཁོར་ཡུག་གི་བར་གྱི་ཆུ་རྣམས་ནི་ཕྱིའི་རྒྱ་་་
མཚོ་ཞེས་བྱའོ། །དེ་ནི་བ་ཚྭ་ཅན་ཏེ་སྲོག་ཆགས་དང་རིན་པོ་ཆེའི
རིགས་དུ་མ་དང་ལྡན་པའོ། །ཕྱོགས་བཞིའི་བྱེ་བྲག་གིས་རྒྱ་མཚོ་བཞི་
ཞེས་ཀྱང་བྱའོ།། །རི་རབ་དེའི་ཆུ་མཚམས་ཡན་ཆད་ལ་བང་རིམ་བཞི
ཡོད་དེ། བང་རིམ་འོག་མ་ནི་རི་རབ་ལས་དཔག་ཚད་ཁྲི་དྲུག་སྟོང་
•·62·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཕྱིར་འཕགས་སོ། །ལྷག་མ་གསུམ་ནི་འོག་མ་འོག་མ་ལས་གོང་མ་གོང་
མ་རྣམས་ཕྱེད་ཕྱེད་ཡིན་ནོ།། །དེ་དག་རེ་རེའི་རྔམས་ནི་སྟོང་ཕྲག་བཅུ་
བཅུ་ཡིན་ནོ་ཞེས་ཟེར་རོ། །དེ་ལྟར་ན་གཉའ་ཤིང་འཛིན་མན་ལ་ཡོད་
དོ༑།དེ་ལ་བང་རིམ་དང་པོ་ལ་ནི་གནོད་སྦྱིན་ལག་ན་ཡོལ་གོ་ཐོགས་པ་
རྣམས་གནས་སོ། །གཉིས་པ་ལ་ནི་ལག་ན་ཁྲམ་ཐོགས་པ་གགནས་སོ། །
གསུམ་པ་ལ་ནི་རྟག་ཏུ་མྱོས་པ་རྣམས་གནས་སོ། །བཞི་པ་ལ་ནི་ཕྲེང་བ་
ཐོགས་པ་རྣམས་གནས་སོ། །རི་རབ་ཀྱི་སྟེང་གི་གྲྭ་བཞི་ན་རྩེ་མོ་བཞི་
ཡོད་དེ་དེ་དག་རེ་རེ་ལ་ཡང་འཕང་དུ་དཔག་ཚད་ལྔ་བརྒྱ་རེ་ཡོད
པས་དེ་དག་ན་གནོད་སྦྱིན་ལག་ན་རྡོ་རྗེ་ཐོགས་པ་རྣམས་གནས་སོ། །
གཉའ་ཤིང་འཛིན་གྱི་ངོས་བཞི་ཤར་དང་ལྷོ་དང་ནུབ་དང་བྱང་་
རྣམས་ན་རིམ་པ་བཞིན་རྒྱལ་པོ་ཆེན་པོ་ཡུལ་འཁོར་སྲུང་དང
འཕགས་སྐྱེས་པོ་དང་(༢༨༡ན)མིག་མི་བཟང་དང་རྣམ་ཐོས་ཀྱི་ཕོ་་
བྲང་རྣམས་ཡོད་དོ། །གསེར་གྱི་རི་གཞན་རྣམས་ལ་ནི་རྒྱལ་པོ་ཆེན་པོ་
དེ་དག་གི་བློན་འབངས་རྣམས་ཡོད་དོ། །རིའི་རྒྱལ་པོ་གངས་རིའི་ཉེ་
འཁོར་ན་གསེར་གྱི་བྲག་བྱ་སྐྱིབས་སུ་འདུག་པ་ལྷ་མ་ཡིན་གྱི་ངོས་བྱ་་་་
བ་མཆུར་ཡང་དཔག་ཚད་ལྔ་བཅུ་པ་ཞེང་དུ་ཡང་དཔག་ཚད་ལྔ་བཅུ་
པ་ཞིག་ཡོད་དོ། །དེ་ནི་གླང་པོ་ཆེའི་རྒྱལ་པོ་རབ་བརྟན་གྱི་གནས་ཡིན་
ཏེ་ལྷའི་དབང་པོ་བརྒྱ་བྱིན་གྱི་གཡུལ་ངོར་སྤྱོད་པའི་གླང་པོ་ཡིན་ནོ། །
དེ་ན་ཤིང་གི་རྒྱལ་པོ་རབ་བརྟན་ཞེས་བྱ་བ་ཏ་ལའི་ཕྲེང་བ་བདུན
གྱིས་བསྐོར་བ་དང་རྫིང་བུ་དལ་གྱིས་འཐོར་ཞེས་བྱ་བ་རྫིང་བུ་ལྔ་
བརྒྱས་བསྐོར་བ་ཞིག་ཡོད་པ་ནི་རབ་བརྟན་དེ་ཉིད་ཀྱི་རྩེ་ས་ཡིན་ཏེ།
·63·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེས་དེར་གཟུགས་འདོད་དགུར་བསྒྱུར་ནས་རྫིང་བུ་དེའི་ནང་ནས་་་་་
པདྨའི་རྩ་བ་དང་རྩ་ལག་བླངས་ཤིང་ལོངས་སྤྱོད་པར་བྱེད་དོ། །དེ་
ཡང་གླང་མོ་ལྔ་བརྒྱས་བསྐོར་རོ། །དེའི་ཉེ་འཁོར་ན་ཡང་མཚོ་ཆེན་པོ་
མ་དྲོས་པ་ཞེས་བྱ་བ་ཟབས་སུ་དཔག་ཚད་ལྔ་བཅུ་བརྒྱར་དཔག་ཚད་་
ལྔ་བཅུ་པ་གསེར་གྱི་བྱེ་མ་བརྡལ་བ་ཆུ་ཡན་ལག་བརྒྱད་དང་ལྡན་པཔས་
གང་ལ་བཟང་ཞིང་སྡུག་ལ་མཛེས་པ་ཞིག་ཡོད་དོ། །དེ་ལས་ཆུ་བོ་ཆེན
པོ་བཞི་པོ་འདི་ལྟ་སྟེ། གངྒཱ་དང་སིནྡུ་དང་སི་ཏ་དང་པཀྵུ་རྣམས་གྱེས་
ཏེ་འགྲོའོ། །རི་རབ་དེའི་སྟེང་ན་ལྷའི་ཕོ་བྲང་གནས་པའི་ཚད་ནི་ཆུ་
ཞེང་དུ་དཔག་ཚད་ཁྲི་ཁྲི་ཡོད་དོ། །གཞན་ན་ནི་ལྷ་དེ་དག་གི་གྲོང་དང་
གྲོང་རྡལ་དང་ལྗོངས་རྣམས་ཡོད་དོ། །འཛམ་བུ་གླིང་ལ་བལྟས་པའི་རི་
རབ་ཀྱི་ངོས་གང་ཡིན་པ་དེ་ནི་བཻཌཱུརྱའི་རང་བཞིན་ཡིན་ནོ། །ཤར་
ལུས་འཕགས་ལ་བལྟས་པའི་ངོས་གང་ཡིན་པ་དེ་ནི་དངུལ་གྱི་རང་་་་་་
བཞིན་ཡིན་ནོ། །ནུབ་ཀྱི་བ་ལང་སྤྱོད་ལ་བལྟས་པའི་ངོས་གང་ཡིན་པ་
དེ་ནི་ཤེལ་གྱི་རང་བཞིན་ཡིན་ནོ། །བྱང་གི་སྒྲ་མི་སྙན་ལ་བལྟས་པའི་
ངོས་གང་ཡིན་པ་དེ་ནི་གསེར་གྱི་རང་བཞིན་ཡིན་ནོ། །འཛམ་བུ་གླིང་
གི་ཉེ་འཁོར་ན་འཁོར་ལོ་བསྒྱུར་བའི་རྒྱལ་པོའི་གནས་གསེར་གྱི་རང་་་
བཞིན་ཡོད་དེ། དེ་ཡང་རྒྱལ་པོ་ཆེན་པོ་བཞིའི་རིས་ཀྱི་ལྷའི་པུས་མོ་
ནུབ་( ༢༨ ༡བ)ཙམ་ཞིག་རྒྱ་མཚོ་ཆེན་པོ་ན་ནུབ་སྟེ་གནས་སོ། །གང་
གི་ཚེ་འཁོར་ལོ་བསྒྱུར་བའི་རྒྱལ་པོ་འཇིག་རྟེན་དུ་བྱུང་བ་ན་རྒྱ་མཚོ་་་་
ཆེན་པོའི་ཆུ་པུས་ནུབ་ཙམ་དུ་སྐེམས་པར་འགྱུར་རོ། །མཚོ་མ་དྲོས་
པའི་གཡས་རོལ་ན་ཤིང་འཛམ་བུ་ཆེན་པོ་ཡོད་དེ་དེའི་མིང་གིས་དེའི་་
·64·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འཛམ་བུའི་གླིང་ཞེས་བྱ་བར་འགྱུར་རོ། །དེ་ལྟར་སྣོད་ཀྱི་འཇིག་རྟེན་
མངོན་པར་གྲུབ་ནས་སྔ་མ་བཞིན་དུ་བསྐལ་པ་དང་པོ་མྱོང་བར་་
འགྱུར་བའི་ལས་ཀྱིས་འོད་གསལ་གྱི་ལྷའི་རིས་ནས་སེམས་ཅན་ཤི
འཕོས་ནས་འདིར་སྐྱེ་བར་འགྱུར་རོ། །དེ་ཡང་འདོད་པ་ན་སྤྱོད་པའི་
ལས་ཀྱི་ནང་ན་རབ་དང་མཆོག་དང་གཙོ་བོ་ཡིན་ཏེ་ལས་དེའི་འབྲས་་
བུ་ནི་དེ་ཉིད་ཀྱི་ཚེ་མངོན་པར་འགྲུབ་པར་འགྱུར་གྱི་གཞན་ན་ནི་མ་་་་
ཡིན་ནོ། །དེའི་ཚེ་སེམས་ཅན་དེ་དག་བསྐལ་པ་དང་པོ་ཞེས་བྱའོ། །དེ་
དག་ནི་གཟུགས་བཟང་ཞིང་ཡིད་ལས་བྱུང་བ་ནམ་མཁའ་ལ་འགྲོ་བ་་་
དགའ་བའི་ཟས་ཀྱིས་འཚོ་བ་རང་གི་ལུས་ལ་འོད་འབྱུང་བ་ཅན་
གཟུགས་ན་སྤྱོད་པའི་ལྷ་བཞིན་ནོ། །དེའི་ཚེ་ཁྱིམ་དང་ཁང་པ་དང་
གྲོང་གནས་པ་མེད་དོ། །ས་གཞི་ཐམས་ཅད་མཉམ་པ་ཁོ་ནར་འདུག་
གོ །དེའི་འོག་ཏུ་སའི་བཅུད་ཁ་དོག་མར་གསར་འདྲ་བ་རོ་སྦྲང་རྩི་མ་
སྐོལ་བ་ལྟར་མངར་བ་སའི་སྟེང་ཆུས་ཁྱབ་པ་རླུང་གིས་སྒྲིས་མར་བྱས་་
པར་གྱུར་ཏེ། དེ་བརྐམ་ཆགས་ཅན་ཞིག་གིས་སོར་མོས་མྱངས་ཏེ་ཟོས་
པས་གཞན་རྣམས་ཀྱང་དེ་ལྟར་བྱེད་པས་ཟས་ཟ་བའི་དང་པོ་བྱུང་
ངོ་༑ །དེས་ལུས་སྲ་ཞིང་ལྕི་ལ་འོད་ཀྱང་ནུབ་པས་མུན་པ་བྱུང་བ་དང་།
ཉི་མ་དང་ཟླ་བའི་དཀྱིལ་འཁོར་བྱུང་ངོ༌། །དེ་ནས་སའི་ཞག་སེར་པོ་
སྦྲང་རྩིའི་རོ་ཅན་འབྱུང་བའང་མྱངས་པས་ནུབ་ཅིང་། དེས་ན་ལྡུམ་
པའི་ཚལ་མངར་པོ་སྦྲང་རྩིའི་རོ་ཅན་འབྱུང་ལ་དེ་ཡང་མྱངས་པས་་་
ནུབ་ཅིང་། དེ་ནས་ཡང་མ་རྨོས་མ་བཏབ་པའི་འབྲས་ས་ལུ་ཤུན་
ལྤགས་མེད་པ་བྱུང་ཞིང་དེ་ཡང་ཟོས་པས་ཁ་ཟས་རགས་པས་རྒྱུ
.65·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཐུན་འབྱུང་བའི་བཤང་གཅིའི་ལམ་དང་ཕོ་དང་མོའི་དབང་པོ་བྱུང་
བར་གྱུར་ཏོ། །དེའི་འོག་ཏུ་གཉིས་ཀྱི་གཉིས་(༢༨༢ན)ཕྲད་དེ་
འཁྲིག་པ་སྤྱོད་པར་བྱེད་དོ། །དེ་ནས་གཞན་དག་གིས་སེམས་ཅན་ངན་
པ་སེམས་ཅན་སུན་འབྱིན་པ་ཞེས་རྣམ་པར་སྨད་དེ་གྱོ་མོ་དང་གསེག་་
མ་དག་གིས་འཐོར་བར་བྱེད་དོ།།དེས་དེའི་ཆེད་དུ་ཁྱིམ་བྱེད་དོ། །དེའི་
འོག་ཏུ་ལེ་ལོ་ཅན་ཞིག་གིས་འབྲས་ལ་གསོག་འཇོག་བྱས་པས་ཀུན་
གྱིས་དེ་ལྟར་བྱས་པ་ན་འབྲས་བརྔས་པ་ལྟར་ཕྱིར་མི་སྐྱེའོ། །དེའི་འོག་
ཏུ་འབྲུའི་ཆེད་དུ་ཞིང་ཡོངས་སུ་འཛིན་པར་བྱེད་དོ། །གཞི་དེ་ལས་མ་
བྱིན་པར་ལེན་པ་དག་བྱུང་ངོ༌། །དེ་དག་ཚར་གཅད་པའི་ཕྱིར་རྒྱལ་པོ་
བསྐོ་བར་བྱེད་དོ། །དེ་ནི་ཕལ་པོ་ཀུན་གྱི་བཀུར་བ་ཞེས་བྱ་བའི་རྒྱལ་
པོར་གྱུར་ཏོ། །དེ་ནས་རྒྱལ་རིགས་དང་བྲམ་ཟེ་དང་རྗེའུའི་རིགས་དང་
དམངས་རིགས་ཀྱི་རྒྱུད་རྣམས་འཇིག་རྟེན་དུ་འབྱུང་ངོ་། །དེ་ནས་ལུས་
ཀྱི་འོད་ནུབ་སྟེ་མུན་པ་བྱུང་བ་དང་ཉི་ཟླ་དང་སྐར་མ་ལ་སོགས་པའི་་་
སྣང་བ་འཇིག་རྟེན་དུ་བྱུང་བར་གྱུར་ཏོ། །དེ་ལ་ཉི་མའི་དཀྱིལ་འཁོར་
གྱི་ཚད་ནི་དཔག་ཚད་ལྔ་བཅུ་གཅིག་གོ །ཟླ་བའི་དཀྱིལ་འཁོར་གྱི་ཚད་
ནི་དཔག་ཚད་ལྔ་བཅུ་ཡིན་ནོ། །དེ་ལ་ཉི་མ་ནི་མེ་ཤེལ་གྱི་རང་བཞིན་
ཡིན་ལ་ཟླ་བ་ནི་ཆུ་ཤེལ་གྱི་རང་བཞིན་ཡིན་ནོ། །དེ་གཉིས་ལས་ཀྱང་ཟླ་
བའི་དཀྱིལ་འཁོར་ནི་ཆེས་མགྱོགས་པར་འགྲོ་བ་དང་ངེས་པ་མེད་
པར་འགྲོ་བ་རིག་པར་བྱའོ། །ཉི་མའི་དཀྱིལ་འཁོར་གྱིས་ནི་གླིང་གཉིས་
ཅིག་ཅར་སྣང་བར་བྱེད་ལ་གླིང་གཉིས་ཅིག་ཅར་མུན་པར་མ་འབྱེད་་་
དོ༑ །དེ་བས་ན་གླིང་གཅིག་ཏུ་ཉི་མ་ཕྱེད་ལ་གཅིག་ཏུ་ནི་འཆར་རོ། །
·66·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཅིག་ཏུ་ནི་ནམ་ཕྱེད་ལ་གཅིག་ཏུ་ནི་ནུབ་པར་འགྱུར་རོ། །ཉི་ཟླ་དང་
རྒྱུ་སྐར་ཐམས་ཅད་ནི་རི་རབ་གྱི་སྐེད་ནས་རྒྱུ་ཞིང་འགྲོ་སྟེ། དེ་ཡང་
གཉའ་ཤིང་འཛིན་དང་མཉམ་མོ། །དེ་དག་གང་གི་རི་རབ་ལས་ཐག་
རིང་དུ་རྒྱུ་བ་དེའི་ཚེ་ནི་དགུན་དུ་མངོན་ལ། །གང་གི་ཚེ་ཉེ་བར་གྱུར་
པ་དེའི་ཚེ་ཚ་བའི་དུས་སུ་མངོན་ནོ། །དེའི་ཕྱིར་མྱུར་དུ་ནུབ་པ་དང་
རིང་ནས་ནུབ་པར་རིག་པར་བྱའོ། །ཟླ་བའི་དཀྱིལ་འཁོར་ནི་ཡུད་ཙམ་
གྱིས་སྟེང་དུ་འཛུར་བ་(༢༨༢བ) ན་ཟླ་གམ་དུ་སྣང་སྟེ། །དེའི་ཕ་རོལ་
གྱི་ངོས་དེ་ཚུ་རོལ་ངོས་དེས་བསྒྲིབས་པའི་ཕྱིར་མི་སྣང་སྟེ་ཇི་ལྟ་ཇི་
ལྟར་འཛུར་བ་དེ་ལྟ་དེ་ལྟར་ཤིན་ཏུ་གང་བར་སྣང་ངོ༌། །མར་གྱི་ངོ་ལ་
ཐུར་དུ་འཛུར་བས་དེ་ལྟ་དེ་ལྟར་སྣང་ངོ༌། །རྒྱ་མཚོ་ཆེན་པོ་ན་ཉ་དང་
རུས་སྦལ་ལ་སོགས་པ་གནས་པའི་གཟུགས་བརྙན་སྣང་བའི་ཕྱིར་ར་་་་
རིས་ཡོད་པར་སྣང་ངོ་། །སྐར་མ་རྣམས་ཀྱི་ཚད་ནི་ཆེ་བ་རྒྱང་གྲགས་
བཅོ་བརྒྱད་དོ། །འབྲིང་པོ་རྣམས་ལ་རྒྱང་གྲགས་བཅུའོ། །ཆུང་བ་
རྣམས་ལ་ནི་རྒྱང་གྲགས་བཞིའོ། །ཇི་ཙམ་ལ་དཔག་ཚད་དང་རྒྱང་
གྲགས་སུ་རྣམ་པར་གཞག་ཅེ་ན། ཇི་སྐད་དུ། གཟུགས་མིང་དུས་མཐའ་
རྡུལ་ཡིག་དང་། །སྐད་ཅིག་ཕྲ་རབ་རྡུལ་དང་ནི། །རྡུལ་ཕྲན་དང་ནི་དེ་
བཞིན་དུ། །ལྕགས་ཆུ་རི་བོང་ལུག་དང་གླང་། །ཉི་ཟེར་རྡུལ་དང་སྲོ་མ་
དང༌༑ །དེ་ལས་བྱུང་དང་དེ་བཞིན་ནས། །སོར་ཚིགས་ཞེས་བྱ་གོང་
བདུན་འགྱུར། །སོར་མོ་ཉི་ཤུ་བཞི་ལ་ཁྲུ། །ཁྲུ་བཞི་ལ་ནི་གཞུ་གང་ངོ་། །
དེ་དག་ལྔ་བརྒྱ་རྣམས་ལ་ནི། །རྒྱང་གྲགས་དེ་ལ་དགོན་པར་འདོད། །དེ་
བརྒྱད་དཔག་ཚད་ཅེས་བྱའོ། །ཞེས་བཤད་པའི་རྗེས་སུ་འབྲངས་ཏེ་
•67·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གས་པར་བྱའོ། །དེ་ལྟར་མིའི་རིགས་བཞི་པོ་འཇིག་རྟེན་དུ་བྱུང་བ་
ན་སྡུག་པ་དང་མི་སྡུག་པའི་འགྲོ་བ་ལྔ་པོ་མྱོང་བར་འགྱུར་བའི་ལས་་་
ཀུན་ཏུ་རྩོམ་པར་འགྱུར་རོ། །དེའི་འོག་ཏུ་སེམས་ཅན་གང་ཡང་རུང་
བ་ཞིག་གིས་བདག་པོས་མྱོང་བར་འགྱུར་བའི་ལས་ཉོན་མོངས་ཅན་་་་་
གྱི་སེམས་ཅན་དམྱལ་བ་རྣམས་ན་གཤིན་རྗེའི་རྒྱལ་པོར་སྐྱེ་བར་
འགྱུར་རོ། །དེའི་འོག་ཏུ་སེམས་ཅན་དམྱལ་བའི་བསྲུང་མ་རྣམས་ཀྱང་
སྤྲུལ་པ་ལྟ་བུར་འབྱུང་བར་འགྱུར་རོ། །གནོད་པ་དང་གནོད་བྱེད་
ལྕགས་ཟངས་ལ་སོགས་པ་དང་སེམས་ཅན་དམྱལ་བའི་མེ་རྣམས་ཀྱང་
འབྱུང་བར་འགྱུར་རོ། །དེའི་འོག་ཏུ་ལས་ཀྱིས་ཇི་ལྟར་འགྲོ་བ་བཞིན་
དུ་སེམས་ཅན་དེ་དང་དེ་ལས་གཞན་པའི་འགྲོ་བ་རྣམས་སུ་འབྱུང་་་་་་་
བར་འགྱུར་རོ། །དེ་ལྟ་བུའི་ཚུལ་གྱིས་གླིང་བཞི་པ་ཐེར་འབུམ་དང་། རི་
རབ་ཐེར་འབུམ་དང་། འདོད་པ་ན་སྤྱོད་པའི་ལྷའི་རིས་དྲུག་པོ་ཐེར་
འབུམ་དང༌། ཚངས་པའི་འཇིག་རྟེན་ཐེར་འབུམ་(༢༨༣ན) ཚངས་
པའི་འཇིག་རྟེན་ཐེར་འབུམ་གྱི་སྟོང་གསུམ་པ་ནི་མཉམ་དུ་འཆགས་་་་
ཤིང་མཉམ་དུ་འཇིག་པར་འགྱུར་རོ། །སྣོད་ཀྱི་འཇིག་རྟེན་རྣམ་པར་
གཏན་ལ་དབབ་པ་བསྟན་ཟིན་ཏོ། །
གསུམ་པ་དོན་བསྡུ་བ་ནི་སྔར་བཤད་པའི་སེམས་ཅན་གྱི་འཇིག་་་་་
རྟེན་གང་ཡིན་པ་དང་སྣོད་ཀྱི་འཇིག་རྟེན་གང་ཡིན་པ་འདི་མཐའ་་་་་་་
དག་ནི་སྡུག་བསྔལ་གྱི་བདེན་པ་ཡིན་ཏེ་དེ་དག་ནི་གོ་རིམ་བཞིན་དུ
ལས་དང་ཉོན་མོངས་པས་བསྐྱེད་པའི་ཕྱིར་དང་ལས་ཉོན་དེ་དག་གི་
དབང་གིས་བྱུང་བའི་ཕྱིར་རོ། །ཇི་སྐད་དུ་ཕལ་པོ་ཆེར། ཇི་ལྟར་ས་བོན་
68.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཁྱད་པར་གྱིས། །འབྲས་བུ་སྣ་ཚོགས་འབྱུང་བ་ལྟར། །དེ་བཞིན་ལས་ཀྱི་
ཁྱད་པར་གྱིས། །སེམས་ཅན་རྣམས་དང་ཞིང་འབྱུང་ངོ༌། །ཞེས་པ་ལྟར་
རོ༑ །ཅིའི་ཕྱིར་ལས་དང་ཉོན་མོངས་པས་བསྐྱེད་པས་སྡུག་བསྔལ་དུ་
འགྱུར་ཞེ་ན། དེ་དག་གི་འབྲས་བུ་ནི་སྡུག་བསྔལ་རྣམ་པ་གསུམ་པོ་
གང་ཡང་རུང་བ་ལས་མི་འདའ་བའི་ཕྱིར་རོ། །སེམས་ཅན་གྱི་འཇིག་
རྟེན་ནི་ལས་དང་ཉོན་མོངས་པའི་རྣམ་པར་སྨིན་པའི་འབྲས་བུ་ཡིན་་་
པའི་ཕྱིར་དེ་དག་གིས་བསྐྱེད་པ་ཞེས་བྱ་ལ་སྣོད་ཀྱི་འཇིག་རྟེན་ནི་དེ
ལས་དང་ཉོན་མོངས་པ་དག་གི་དབང་གིས་འབྲས་བུ་ཁོ་ན་ཡིན་པའི་་
ཕྱིར་དེ་དག་གིས་བྱུང་བ་ཞེས་བྱའོ། །
གཉིས་པ་དམིགས་བསལ་སྟོན་པ་ནི། འཇིག་རྟེན་གྱི་ཁམས་གང་
ཡིན་པ་ཀུན་སྡུག་བསྔལ་གྱི་བདེན་པ་ཡིན་ནམ་ཞེ་ན་མ་ཡིན་ཏེ། བདེ་
བ་ཅན་ལ་སོགས་པ་སྡོང་དུམ་དང་ཚེར་མ་ལ་སོགས་པས་ཡོངས་སུ་་་་་
དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་་
ཡིན་ཏེ་དེ་དག་སེམས་ཅན་རྣམས་ཀྱི་ལས་དང་ཉོན་མོངས་པས་
བསྐྱེད་པ་ལ་སོགས་པ་མ་ཡིན་པའི་ཕྱིར་རོ། །འོ་ན་དེ་དག་གི་རྒྱུ་གང་
ཡིན་ཞེ་ན། དེ་རྣམས་སངས་རྒྱས་རྣམས་ཀྱིས་སྔོན་བྱང་ཆུབ་སེམས་
དཔའི་སྤྱད་པ་སྤྱོད་པ་ན་ཞིང་ཡོངས་སུ་སྦྱོང་བའི་སྨོན་ལམ་དང་ཟག་་
པ་མེད་པའི་དགེ་བའི་རྩ་བ་རྒྱ་ཆེན་པོ་བསགས་པའི་དབང་གིས་བྱུང་་
བ་དག་ཡིན་ནོ། །ཇི་སྐད་དུ་ཕལ་པོ་ཆེར། ཀླུ་ཡི་རྒྱལ་པོས་སྤྲིན་ཕུང་
( ༢༨༣བ)རྣམས༑ །ནམ་མཁའི་དབྱིངས་ལ་སྟོན་པ་ལྟར། །དེ་བཞིན་
སངས་རྒྱས་སྨོན་ལམ་གྱིས། །ཞིང་རྣམས་ཀུན་ཏུ་འབྱུང་བ་ཡིན། །ཞེས་
69.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་” ཞིང་རྣམས་ལ་ལ་འོད་བཏང་བས། །རིན་ཆེན་རང་བཞིན་དྲི་མ་
མེད༑ །རྣམ་པ་སྣ་ཚོགས་དྲི་མེད་དག །སངས་རྒྱས་རྣམས་ཀྱིས་ཡོངས་
དག་བྱས། །ཞེས་པ་ལྟར་རོ། །འོ་ན་དེ་ལྟ་བུའི་འཇིག་རྟེན་གྱི་ཁམས་དེ་
དག་ཐོག་མར་འཆགས་པ་དང་། བར་དུ་གནས་པ་དང་མཐར་འཇིག་
པའི་ཚུལ་ཇི་ལྟ་བུ་ཡིན་པ་བརྗོད་དགོས་ཤེ་ན། དེ་ནི་སྨོན་ལམ་དང་
དགེ་བའི་རྩ་བ་རྒྱ་ཆེན་པོ་ལས་གྲུབ་པ་དེ་ལྟ་བས་ན་ཡོངས་སུ་ད་་་་་་
པའི་སེམས་ཅན་ཤ་སྟག་སྐྱེ་བའི་གནས་སུ་གྱུར་པའི་དག་པའི་ཞིང་དེ་་
དག་འཇིག་ཆགས་ཀྱི་ཚུལ་ནི་བདག་ཅག་ལྟ་བུས་བསམ་གྱིས་མི་ཁྱབ་་་
སྟེ༑ དེ་དག་ནི་བསམ་གཏན་པ་རྣམས་ཀྱི་མངོན་པར་ཤེས་པས་ཀྱང་
སྤྱོད་ཡུལ་དུ་རུང་བ་མ་ཡིན་ན་རིགས་པའི་རྗེས་སུ་འབྲངས་ནསས་
དཔྱོད་པའི་རྟོག་གེ་པ་ཐོས་བསམ་ལྷུར་ལེན་པ་རྣམས་ཀྱི་ཐོས་བསམ་་་
གྱི་ཡུལ་མ་ཡིན་པ་ལྟ་ཅི་སྨོས། དེ་བས་ན་བརྗོད་པར་ནུས་པ་མ་ཡིན
ནོ༑ །འོན་ཀྱང་དེ་ནི་སངས་རྒྱས་རྣམས་ཀྱི་སངས་རྒྱས་ཀྱི་ཡེ་ཤེས་སྒྲིབ་
པ་མེད་པའི་སྤྱོད་ཡུལ་ཡིན་པའི་ཕྱིར་སངས་རྒྱས་རྣམས་ཀྱིས་བརྗོད
པར་ནུས་མོད་ཀྱི་བསྐལ་པའམ་བསྐལ་པ་ལས་ལྷག་པར་ཞིང་དེ་དག་་་་
གི་བསྔགས་པའི་ཡོན་ཏན་བརྗོད་ཀྱང་ཟད་པར་འགྱུར་བ་མ་ཡིན་ཏེ་་་་
དེ་དག་མངོན་པར་འགྲུབ་པའི་རྒྱུ་བྱང་ཆུབ་སེམས་དཔའ་རྣམས་ཀྱི་་་”
སྨོན་ལམ་དང་ཞིང་སྦྱོང་བའི་དགེ་བའི་རྩ་བ་མཐའ་ཡས་པའི་ཕྱིར་རོ།།
ཞིང་དེ་རྣམས་ཀྱི་ཡོན་ཏན་དང་རྣམ་པ་རགས་པ་ཙམ་བརྗོད་པ་ནི་་་་་
འཇམ་དཔལ་གྱི་ཞིང་གི་བཀོད་པ་དང་མི་འཁྲུགས་པའི་ཞིང་གི་
བཀོད་པ་ལ་སོགས་པ་མདོ་ནས་ཇི་ལྟར་འབྱུང་བ་རྣམས་ཡིན་ནོ།།
·70·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཉི ས་པ་སྡུཀ་བསྔལ་མདོ་ལས་བྱུང་བ་བཤད་པ་ལ་བཞི་ལས།
དང་པོ་བརྒྱད་དུ་བསྟན་པ་ནི། ཡང་སྐྱེ་བ་ནི་སྡུག་བསྔལ་ལོ། །ཞེས་བྱ་
བ་( ༢༨༤ན) ལ་སོགས་པ་སྡུག་བསྔལ་རྣམ་པ་བརྒྱད་མདོ་ལས་
གསུངས་སོ། །ཡང་ཞེས་པ་ནི་སྐྱེ་བ་དང་སྐྱེ་བའི་གནས་འབའ་ཞིག
སྡུག་བསྔལ་ཡིན་པར་མ་ཟད་ཅེས་པའོ།།སྡུག་བསྔལ་ཡང་ཡང་སྨོས་པ་
ནི་སྡུག་བསྔལ་གྱི་རྣམ་པར་ངེས་པར་བཟུང་བས་གདུལ་བྱ་རྣམས་
འཁོར་བ་ལ་སྐྲག་པ་བསྐྱེད་པའི་དོན་དུ་ཡིན་ནོ་ཞེས་ཟེར་རོ། །དེ་
རྣམས་ཀྱི་དོན་བཤད་པར་བཞེད་ནས་ཅིའི་ཕྱིར་སྐྱེ་བ་སྡུག་བསྔལ་ཞེ་་་
ན༑ །ཞེས་པ་ལ་སོགས་པ་སྨོས་ཏེ། དེ་ལ་མངལ་དུ་སྐྱེ་བ་ནི་དོག་པའི་སྒོ་
ནས་སྡུག་བསྔལ་བ་ཡང་ཡིན་ཏེ། མའི་མངལ་ན་ཞུ་བ་དང་མ་ཞུ་བ་
གསུམ་བར་ན་འདུག་པ་ལས་བྱུང་བ་དང༌། མངལ་ན་མི་གཙང་བའི་
རྫས་སྣ་ཚོགས་ཀྱིས་གཟིར་ཏེ་ལུས་ཀྱི་ཡན་ལག་ཀུན་ཏུ་བཙིར་བའི་་་་་་
སྡུག་བསྔལ་མྱོང་བའི་ཕྱིར་རོ། །དེ་དག་གཞན་པ་ན་བ་དང་རྒ་བ་ལ་
སོགས་པའི་སྡུག་བསྔལ་གྱི་གནས་ཀྱང་ཡིན་ཏེ་བཅོས་པ་ན་རྒ་བ་ལ་་་་་
སོགས་པའི་སྡུག་བསྔལ་ཞར་ལ་འབྱུང་བའི་ཕྱིར་རོ། །རྒ་བ་ནི་ལང་ཚོ་
ལ་སོགས་པའི་ན་ཚོད་ཡོངས་སུ་འགྱུར་ཏེ་ལུས་ཀྱི་མཐུ་ཉམས་པའི་སྒོ་་
ནས་སྡུག་བསྔལ་གྱི་གནས་ཡིན་པའི་ཕྱིར་རོ། །ན་བ་ནི་རླུང་མཁྲིས་ལ་
སོགས་པའི་ཁམས་ཡོངས་སུ་འགྱུར་ཞིང་མ་སྙོམས་པའི་སྒོ་ནས་སྡུག་
བསྔལ་གྱི་གནས་སུ་གྱུར་པའི་ཕྱིར་རོ། །འཆི་བ་ནི་སྲོག་ཡོངས་སུ་
འགྱུར་ཏེ་ཆད་པ་གནད་གཅོད་པའི་སྡུག་བསྔལ་མི་ཟད་པ་འབྱུང
བའི་གནས་སུ་གྱུར་པའི་ཕྱིར་རོ། །གནོད་ཚེད་པར་བྱེད་པ་ནི་ཆུ་མེ་
·71·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད
རླུང་གསུམ་ཡིན་ལ་གཅད་པར་བྱ་བའི་གནད་ནི་ལུས་ཀྱི་དབང་པོའི་་་
ཆ་གང་ཉམས་ན་སྲོག་འགག་པ་འགྱུར་བའི་ལུས་ཀྱི་དབང་པོ་གཞན
དག་ནི་མ་ཡིན་ཏེ་མིག་ལ་སོགས་པའི་དབང་པོ་གཞན་རྣམས་ཉམས་་་
པར་གྱུར་ཀྱང་འཚོ་བར་སྣང་བའི་ཕྱིར་རོ། །ལུས་ཀྱི་དབང་པོའི་ཆ་
ཡང་གང་ཡང་རུང་བ་ནི་མ་ཡིན་ཏེ་ཡན་ལག་དང་ཉིང་ལག་ལ་སོགས་
པ་ཉམས་ཀྱང་མི་འཆི་བའི་ཕྱིར་རོ། །ཇི་ལྟར་ན་གནད་གཅོད་པ་ཡིན་
ཆེ་ན། ཆུ་མེ་རླུང་གསུམ་གང་(༢༨༤བ)ཡང་རུང་བ་འཁྲུག་པས་
ལུས་ཀྱི་ཆ་གང་ཞིག་ཉམས་པ་ན་ཤའུ་གཞོན་ནུ་མཚོན་གྱིས་དྲས་པ་ལྟ་
བུའི་སྡུག་བསྔལ་འབྱུང་བའོ། །ས་གཅོད་བྱེད་མ་ཡིན་པ་ནི་སའི་རང་
བཞིན་དུ་གྱུར་པའི་སྐྱོན་བཞི་པ་མེད་པའི་ཕྱིར་རོ། །དགྲ་མི་སྡུག་པ་
དང་ཕྲད་པ་ལས་ཡིད་མི་བདེ་བ་དང་འཁྲུག་པ་ལ་སོགས་པའི་སྡུག
བསྔལ་འབྱུང་བའི་ཕྱིར་དང༌། བུ་ལ་སོགས་པའི་གཉེན་སྡུག་པ་དང་
བྲལ་བ་ལས་ཀྱང་མྱ་ངན་དང་སྨྲེ་སྔགས་འདོན་པ་ལ་སོགས་པའི་སྡུག་་
བསྔལ་འབྱུང་བའི་ཕྱིར་ཕྲད་པ་དང་བྲལ་བ་ཡང་སྡུག་བསྔལ་ཡིན་ནོ། །
གང་འདོད་བྱའི་དངོས་པོ་བཙལ་ཏེ་མ་རྙེད་ན་བདེ་བའི་འབྲས་བུ་མ་་
ཐོབ་པའི་སྒོ་ནས་སྡུག་བསྔལ་བར་འགྱུར་བའི་ཕྱིར་རོ། །ཉེ་བར་ལེན་
པའི་ཕུང་པོ་ལྔ་ནི་སྡུག་བསྔལ་འབྱུང་བའི་གནས་ངན་ལེན་གྱི་རྟེན་དུ་་
གྱུར་པས་དེ་ལ་སྡུག་བསྔལ་ཐམས་ཅད་འབྱུང་བའི་ཕྱིར་རོ། །
དྲུག་ཏུ་བསྡུ་བ་ནི་དེ་དག་བརྒྱད་ཡིན་དུ་ཟིན་ཀྱང་ཞེས་པ་སྟེ། ན་
བ་དང་རྒ་བ་དང་འཆི་བ་གསུམ་འགྱུར་བའི་སྡུག་བསྔལ་ཞེས་གཅིག་་་
ཏུ་བསྡུས་ན་བརྒྱད་པོ་དག་ཀྱང་དོགས་པ་ལ་སོགས་པ་དྲུག་ཏུ་འགྱུར་་
·72·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ༑ འགྱུར་བའི་སྡུག་བསྔལ་ན་ཚོད་འགྱུར་བ་དང་ཁམས་འགྱུར་བ་
དང་སྲོག་འགྱུར་བ་གསུམ་དུ་ཕྱེ་ན། སྐྱེ་བ་སྡུག་བསྔལ་ལ་སོགས་པ་
བརྒྱད་དུ་འགྱུར་བ་ཡིན་ནོ། །གསུམ་དུ་གཏན་ལ་འབེབ་པ་ནི། གང་
སྡུག་བསྔལ་ཉིད་གསུམ་གསུངས་པ་ན་ཞེས་པ་ལ་སོགས་པའོ། །དེ་ལ་
སྐྱེ་བ་སྡུག་བསྔལ་ལ་སོགས་པ་ལྔས་ནི་སྡུག་བསྔལ་གྱི་སྡུག་བསྔལ་ཉིད་་
ཡོངས་སུ་བསྟན་ཏེ་དེ་དག་ནི་སྡུག་བསྔལ་མྱོང་བར་འགྱུར་བའི་ཆོས་་་
རང་གི་མཚན་ཉིད་ཡིན་པའི་ཕྱིར་རོ། །སྡུག་པ་དང་བྲལ་བ་དང་
འདོད་པ་བཙལ་ཏེ་མ་རྙེད་པ་གཉིས་ཀྱིས་འགྱུར་བའི་སྡུག་བསྔལ་་་་་
བསྟེན་ཏེ་དེ་དག་ནི་གོ་རིམ་བཞིན་དུ་ཕྲད་པ་དང་མ་ཕྲད་པས་བདེ་་་་
བ་མྱོང་བར་འགྱུར་བའི་ཆོས་འགྱུར་བའི་རང་གི་མཚན་ཉིད་ཡིན
པའི་ཕྱིར་རོ། །ཉེ་བར་ལེན་པའི་ཕུང་པོ་ལྔས་ནི་འདུ་བྱེད་ཀྱི་སྡུག་
བསྔལ་ཡོངས་སུ་བསྟན་ཏེ་སྡུག་བསྔལ་རྣམ་པ་གཉིས་ལས་མ་གྲོལ་་
ཞིང་མི་རྟག་པ་ཉིད་ཀྱི་རྗེས་སུ་འབྲེལ་ཏེ་གྲུབ་པ་དང་བདེ་བ་གཅིག་་་་་
པ་མ་ཡིན་པའི་ཕྱིར་རོ། །གཉིས་སུ་བསྟན་པ་ནི་ཡང་(༢༨༥ན)མདོ་
ལས༑ ཀུན་རྫོབ་ཀྱི་བདེན་པར་སྡུག་བསྔལ་ཞེས་པ་གཉིས་གསུངས་ན་
དེ་གཉིས་ཀྱི་རང་བཞིན་གང་ཡིན་ཞེ་ན། སྐྱེ་བ་ནས་འདོད་པ་བཙལ་
ཏེ་མ་རྙེད་པའི་བར་བདུན་ནི་ཀུན་རྫོབ་ཀྱི་བདེན་པར་སྡུག་བསྔལ་བ་་
ཡིན་ཏེ་འདི་དག་སྡུག་བསྔལ་བྱུང་བའི་གཞིར་བྱིས་པ་རྣམས་ཀྱིས་་་་་་་
ཀྱང་རྟོགས་པའི་ཕྱིར་རོ། །ཉེ་བར་ལེན་པའི་ཕུང་པོ་ལྔ་ནི་དོན་དམ་
པརད་སྡུག་བསྔལ་བ་ཡིན་ཏེ་བྱིས་པ་རྣམས་ཀྱིས་འདི་དག་ལ་བདག་ཏུ་་
རྗེས་སུ་ཆགས་པའི་སྒོ་ནས་ཡིད་འབྱུང་བའམ་འབྲལ་བར་འདོད་པ་་་་
.73.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་སྐྱེ་བའི་ཕྱིར་ནམ་ཡང་སྡུག་བསྔལ་དུ་རྟོགས་པར་མི་འགྱུར་གྱི
འཕགས་པ་རྣམས་ཁོ་ནས་འདི་དག་སྡུག་བསྔལ་དུ་གཟིགས་པའི་ཕྱིར་
རོ༑ །ཇི་སྐད་དུ། བྱིས་པ་ལག་མཐིལ་འདྲ་བ་ཡིས །འདུ་བྱེད་སྡུག་
བསྔལ་སྤུ་མི་རྟོགས། །འཕགས་པ་མིག་དང་འདྲ་བ་ནི།།དེ་ཡིས་ཤིན་ཏུ་
ཡིད་ཀྱང་འབྱུང༌། །ཞེས་མཛོད་འགྲེལ་དུ་བཤད་པ་ལྟར་རོ། །དེ་ལྟར་
སྡུག་བསྔལ་གྱི་བདེན་པའི་མཚན་གཞིའི་ངོ་བོ་བསྟན་ནས་དེ་མཚོན་་་་་
པར་བྱེད་པའི་མཚན་ཉིད་བསྟན་པར་བཞེད་ནས། སྡུག་བསྔལ་གྱི་
སྤྱིའི་མཚན་ཉིད་གང་ཞེ་ན། ཞེས་པ་ལ་སོགས་པ་སྨོས་སོ། །དེ་ཡང་དབྱེ་
བ་དང་ཕྱེ་བ་སོ་སོའི་ངོ་བོ་གཉིས་ཀྱིས་ཤེས་པར་བྱའོ། །དང་པོ་ནི་མི་
རྟག་པ་ལ་སོགས་པ་བཞིའོ། །ཅིའི་ཕྱིར་མི་རྟག་པ་ལ་སོགས་པ་སྡུག་
བསྔལ་ཁོ་ནའི་མཚན་ཉིད་དུ་བསྟན་ཅེ་ན། བྱིས་པ་རྣམས་ནི་སྡུག་
བསྔལ་གྱི་ཕུང་པོ་ལ་རྟག་པ་དང་བདེ་བ་དང་གཙང་བ་དང་བདག་གི་
རྣམ་པར་ཕྱིན་ཅི་ལོག་ཏུ་ཞུགས་པ་ཡིན་ལ་ཕྱིན་ཅི་ལོག་རྣམ་པ་བཞི་་
པོ་ཉིད་ཀྱི་གཉེན་པོར་མི་རྟག་པ་ལ་སོགས་པ་བཞི་སྡུག་བསྔལ་གྱི་་་་་་་་
མཚན་ཉིད་དུ་བསྟན་པར་བྱ་བ་ཡིན་ནོ། །དེ་ལ་རྟག་པའི་གཉེན་པོ་ནི་
མི་རྟག་པ་ཡིན་ལ་གཙང་བ་དང་བདེ་བའི་གཉེན་པོ་ནི་སྡུག་བསྔལ་་་་་་
བའི་རྣམ་པ་གཅིག་ཡིན་ཏེ་གཙང་བ་དང་བདེ་བ་ནི་ཡིད་དུ་འོང་བའི་
རྣམ་པར་ཞུགས་པ་ཡིན་ལ་སྡུགས་བསྔལ་ནི་དེ་དང་འགལ་བ་ཡིད་
སུན་འབྱིན་པའི་རྣམ་པར་ཞུགས་པའི་ཕྱིར་རོ། །བདག་ཏུ་འཛིན་པའི
གཉེན་པོར་སྟོང་པ་དང་( ༢༨༥བ) བདག་མེད་པ་གཉིས་ཏེ་འདི་
ལྟར༑ ཁ་ཅིག་ནི་ཕུང་པོ་ཉིད་བདག་གི་ངོ་བོར་སྒྲོ་འདོགས་པར་བྱེད
… 74·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ་ཁ་ཅིག་ནི་ཕུང་པོ་ལ་དོན་གཞན་གྱི་བདག་ཡོད་པར་སྒྲོ་འདོགས་་་་་་
པར་བྱེད་པས་དེའི་ཕྱིར་གཉིས་བསྟན་ཏོ། །ཇི་སྐད་དུ། རྣམ་པར་
གཏན་ལ་དབབ་པ་བསྡུ་བ་ལས། ཅིའི་ཕྱིར་སྡུག་བསྔལ་གྱི་བདེན་པ་
རྣམ་པ་བཞིས་བལྟ་བར་བྱ་ཞེ་ན་སྨྲས་པ། ཕྱིན་ཅི་ལོག་རྣམ་པ་བཞིའི་
གཉེན་པོར་ཏེ་དེ་ལ་རྣམ་པ་གཅིག་ནི་ཕྱིན་ཅི་ལོག་གཅིག་གི་གཉེན་
པོའོ༑།རྣམ་པ་གཅིག་ནི་ཕྱིན་ཅི་ལོག་གཉིས་ཀྱི་གཉེན་པོའོ། །རྣམ་པ་ཐ་
མ་གཉིས་ནི་ཕྱིན་ཅི་ལོག་རྣམ་པ་གཅིག་གི་གཉེན་པོ་ཡིན་ནོ་ཞེས་གང་
གསུངས་པ་ལྟར་རོ། །གཉིས་པ་སོ་སོའི་ངོ་བོ་ལ་བཞི་ལས་རེ་ཞིག་མི་
རྟག་པའི་མཚན་ཉིད་ནི། མཚན་ཉིད་རྣམ་པ་བཅུ་གཉིས་ཀྱིས་མི་རྟག་
པ་སྡུག་བསྔལ་གྱི་བདེན་པར་བསྟན་པར་བཞེད་ནས། གང་མེད་པའི་
མཚན་ཉིད་ཅེས་པ་ལ་སོགས་པ་སྨོས་སོ། །དེ་ལ་མེད་པའི་མཚན་ཉིད་
ནི་སྡུག་བསྔལ་གྱི་བདེན་པའི་རང་བཞིན་ཕུང་པོ་ལ་སོགས་པ་རྣམས་་་
ལ་ངོ་བོ་དང་དོན་གཞན་དུ་གྱུར་པའི་བདག་དང་བདག་གི་བ་དུས་་་་་
རྟག་ཏུ་མེད་པ་གང་ཡིན་པ་དེ་ནི་སྡུག་བསྔལ་གྱི་བདེན་པ་མི་རྟག་
པའི་རང་བཞིན་དུ་བལྟ་བར་བྱ་སྟེ། མི་ཞེས་པའི་སྒྲ་ནི་དགག་པའི་
དོན་ཡིན་ལ། རྟག་པ་ཞེས་པའི་སྒྲ་ནི་དུས་ཐམས་ཅད་པ་ཡིན་པའི་
ཕྱིར་རོ། །འཇིག་པའི་མཚན་ཉིད་ནི་འདུ་བྱེད་རྣམས་སྐྱེས་ནས་མཐར་
རྣམ་པར་འཇིག་ཅིང་མེད་པར་འགྱུར་བའོ། །འགྱུར་བ་ནི་འདུ་བྱེད་
རྣམས་གནས་སྐབས་གཞན་དང་གཞན་དུ་མི་འདྲ་བར་འབྱུང་བར་་་་་་
འགྱུར་བའོ། །འབྲལ་བ་ནི་ཕྱི་ནང་གི་འདུ་བྱེད་རྣམས་ལ་ལོངས་སྤྱོད་
པ་པོར་རང་ངམ་སྤྱད་བྱ་ཆུང་མ་ལ་སོགས་པ་གཞན་རྒས་པ་ལ་སོགས་
•·75.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་སྟོབས་ཀྱིས་ལོངས་སྤྱོད་པའི་མཐུ་མེད་པའམ་ལོངས་སྤྱོད་དུ་མི
རུང་བའི་སྒོ་ནས་དབང་བྱེད་པ་ཉམས་པ་དང་། དེ་ལྟར་མ་གྱུར་ཀྱང་
རང་གི་ལོངས་སྤྱད་བྱ་གཞན་གིས་བདག་གིར་བྱས་པས་རང་གི་་་་་
ལོངས་སྤྱོད་པ་ལ་མི་དབང་པའོ། །ཉེ་བ་ནི་འདུ་བྱེད་ཐམས་ཅད་སྐྱེས་
པ་( ༢༨༦ན)ཉིད་ནས་སྐད་ཅིག་གིས་འཇིག་པའི་བར་མི་རྟག་པ་་་་་་
ཉིད་ཀྱིས་གནོད་པའོ། །ཆོས་ཉིད་ཀྱིས་ནི་འདུ་བྱེད་རྣམས་ལ་མི་རྟག་
པ་གདོན་མི་ཟ་བར་འབྱུང་བར་རང་གི་རྒྱུ་ལས་འབྲེལ་བ་སྟེ་རང་གི་་་
རྒྱུ་ལས་མི་རྟག་པར་སྐྱེས་ཞེས་པའི་དོན་ཏོ། །སྐད་ཅིག་མ་ནི་རྣམ་
འགྲེལ་ལས། རྡུལ་གཅིག་བསྒྲེས་དུས་ཆུང་བ་ཡི། །མཐར་ཐུག་དུས་ཀྱང་
སྐད་ཅིག་འདོད། །ཅེས་པ་ལྟར་རྡུལ་ཕྲ་རབ་གཅིག་བླ་འོག་འགྲེ་བའི་
བར་ཙམ་ཡིན་ལ། ཕྱི་ནང་གི་འདུ་བྱེད་རྣམས་ཀྱང་སྐྱེས་པ་ན་ཇི་སྐད་
བཤད་པའི་མཚན་ཉིད་ཅན་གྱི་སྐད་ཅིག་མ་དེ་ཙམ་དུ་གནས་ཀྱི་དེ་་་་་་
ལས་སྐད་ཅིག་གཉིས་ཕན་ཆད་དུ་མི་གནས་པའོ། །རྒྱུན་གྱི་མཚན་ཉིད་
ནི་ཐོག་མ་མེད་པའི་དུས་ནས་ཕྱི་ནང་གི་འདུ་བྱེད་རྣམས་རང་གི་རྒྱུ
སྔ་མ་སྔ་མ་ལས་སྐྱེ་བ་རྒྱུན་མི་ཆད་པའོ། །ན་བ་ལ་སོགས་པའི་མཚན་
ཉིད་ནི་ཁམས་མ་སྙོམས་པ་དང་སྤྱི་གཅེར་དུ་གྱུར་པ་དང་གནས་པའི་་
དུས་ཀྱི་འཕེན་པ་ཆད་པའོ། །སེམས་སྣ་ཚོགས་ཀྱི་རྣམ་པར་འབྱུང་བ་
ནི་རེས་འདོད་ཆགས་དང་བཅས་པ་སོགས་མི་མཐུན་པའི་གནས་ལ་་་་
གནས༑ རེས་འདོད་ཆགས་དང་བྲལ་བ་སོགས་གཉེན་པོའི་གནས་ལ་
གནས་པ་སོགས་ཀྱི་རྣམ་པར་སེམས་བྱུང་བའོ། །བསྡུས་པ་ནི་ནང་
དུའོ༑ །གཡེང་བ་ནི་ཕྱི་རོལ་ཏུའོ། །བྱིང་བ་ནི་རྨུགས་ཤིང་མི་གསལ་
·76·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བའོ༑ །རབ་ཏུ་བཟུང་བ་ནི་དགའ་བར་བྱ་བའམ་ཡིད་དབྱུང་བར་བྱ་
བའི་དངོས་པོ་ལ་སེམས་གཏོད་པའོ། །སྔར་རྩེ་རྩེད་སོགས་ལ་དགོད་པ་
དང་དེ་དང་བྲལ་ཏེ་མི་དགོད་པ་དང་། ཉེ་བར་མ་ཞི་བ་ནི་ཉོན་མོངས་
པ་དང་ཉེ་བའི་ཉོན་མོངས་པ་རྣམས་ཀྱིས་དཀྲུགས་པའོ། །ཉེ་བར་ཞི་
བ་ནི་དེ་དག་དང་བྲལ་བའོ།། །མཉམ་པར་བཞག་པ་ནི་ཞི་གནས་དང་
ལྷག་མཐོང་ཟུང་དུ་ཆུད་པར་བསྒོམ་པའོ། །དེ་ལས་ལྡོག་པ་ནི་མཉམ་
པར་མ་བཞག་པའོ། །སོགས་པས་ནི་སེམས་ཤིན་ཏུ་བསྒོམ་པ་དང་རྣམ་
།འཇིག་རྟེན་པའི་
པར་གྲོལ་བ་དང་མ་གྲོལ་བ་ལ་སོགས་པ་བསྡུའོ།
ལུས་དང་ལོངས་སྤྱོད་ཕུན་སུམ་ཚོགས་པ་ཐམས་ཅད་( ༢༨༦བ) ཀྱི་་་
མཐའ་ནི་རྒུད་ཅིང་འབྲི་བའི་མཚན་ཉིད་ཅན་ཡིན་ཏེ། ཇི་སྐད་དུ་
བཤེས་སྤྲིང་ལས། འཁོར་ལོས་བསྒྱུར་རྒྱལ་ཉིད་དུ་གྱུར་ནས་ཀྱང་།
འཁོར་བ་ན་ནི་ཡང་བྲན་ཉིད་དུ་འགྱུར། །ཞེས་གསུངས་པ་ལྟར་རོ། །
སྣོད་འཇིག་པ་དང་འཆགས་པའི་མཚན་ཉིད་ནི་སྔར་རྒྱས་པར་བཤད
ཟིན་ཏོ། །མེ་ལ་སོགས་པ་གསུམ་གྱིས་འཇིག་པའི་ཚེ་གོ་རིམ་བཞིན་དུ་
བསམ་གཏན་གཉིས་པ་ལ་སོགས་པ་གསུམ་ལུས་པ་ཡིན་ནོ། །མུ་གེ་ལ་
སོགས་པ་གསུམ་གྱིས་ནི་གནས་པའི་བར་བསྐལ་རྣམས་མཐར་ཕྱིན་་་་་
ཅིང་རྫོགས་པར་བྱེད་པ་ཡིན་ནོ། །མར་འབྲི་བ་གཅིག་ནི་ཚེ་ལོ་དཔག་
མེད་ནས་མར་འགྲིབ་པ་ནས་བཟུང་སྟེ་ཚེ་ལོ་བཅུ་པ་ལ་ཐུག་གི་བར་་་་
ཏེ་དེ་ནི་གནས་པའི་བར་བསྐལ་དང་པོའོ། །ཡར་འཕེལ་བ་ནི་བརྒྱད་
ཁྲིའི་བར་དང་མར་འབྲི་བ་ནི་ཚེ་ལོ་བཅུ་པའི་བར་ཏེ་ཁུག་པ་དེ་ལྟ་བུ་་
བཅོ་བརྒྱད་ནི་གནས་པའི་བར་དུ་འབྱུང་བའི་བསྐལ་པ་ཡིན་ནོ། །ཡར་
•77.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྐྱེ་བ་གཅིག་ནི་ཚེ་ལོ་བཅུ་པ་ནས་བརྒྱད་ཁྲིའི་བར་དུ་འཕེལ་བ་སྟེ་དེ་་་
ནི་གནས་པའི་བར་བསྐལ་རྣམས་ཀྱི་ཐ་མ་ཡིན་ནོ། །བསྐལ་པ་བགྲང་
བའི་ཚུལ་དེས་ཞེས་བྱ་བ་ནི་ཞར་ལ་འོངས་པ་ཡིན་ཏེ་དེ་ཡང་སྔར་་་་
བཤད་ཟིན་ཏོ། །
འོ་ན་སེམས་ཅན་དེ་དག་རང་གི་ཚེ་ཚད་དུ་བཤད་པའི་བསྐལ་པ་་་
ཆེན་པོ་དེ་དང་དེའི་གྲངས་མ་རྫོགས་པར་མི་འཆི་འམ་སྙམ་ན་མ་ཡིན་
ཏེ༑ཚེ་དང་བསོད་ནམས་དང་ལས་རྣམས་ཟད་ན་རང་རང་གི་ཚེ་ཚད་
མ་རྫོགས་པཔར་ཡང་གནས་དེ་ནས་འཆི་འཕོ་བའི་ཕྱིར་རོ། །དེ་ལ་ཚེ་
ཟད་པ་ནི་རང་གི་སྔོན་གྱི་ལས་ཀྱིས་ཚེ་ཇི་ཙམ་འཕངས་པ་དེ་ཡོངས་་་་
སུ་རྫོགས་པའི་ཕྱིར་འཆི་བའི་དུས་ལ་བབ་པས་འཆི་བའོ། །བསོད་
ནམས་ཟད་པ་ནི་ཚེའི་འཕེན་པ་མ་རྫོགས་ཀྱང་གློ་བུར་གྱི་རྐྱེན་འགའ་་
ཞིག་གིས་འཆི་བར་འགྱུར་བའི་བསོད་ནམས་ཀྱི་ལས་ཟད་པར་བྱས་་་་
པའི་སྟོབས་ཀྱིས་འཆི་བའི་དུས་ལ་བབ་པ་མ་ཡིན་པར་ཡང་འཆི་བ་སྟེ་
འདི་ལྟར།། གཟུགས་དང་གཟུགས་མེད་པར་སྐྱེས་པའི་སེམས་ཅན་དེ་
རྣམས་རང་རྒྱུད་ཀྱི་སྐྱེས་ཐོབ་ཀྱི་སྙོམས་པར་འཇུག་པའི་རོ་ལ་སྲེད་་་་་་
པའི་སྒོ་ནས་མྱངས་པས་(༢༨༧ན)འཚོ་བར་བྱེད་པའི་བསོད
ནམས་ཀྱི་ལས་ཟད་པར་འགྱུར་ཏེ་དེའི་ཕྱིར་དུས་ལ་མ་བབ་པར་ཡང་་
འཆི་བར་འགྱུར་རོ། །ལས་ཟད་པ་ནི་གནས་དེར་སྐྱེས་ནས་སམ་ལན་
གྲངས་གཞན་ལ་མྱོང་འགྱུར་གྱི་ལས་རྣམས་སྤྱད་ཟིན་པའི་ཕྱིར་རམ་་་་
མེད་པའི་ཕྱིར་འཆི་བ་སྟེ་དེ་ནི་རེ་ཞིག་གནས་དེར་མི་སྐྱེ་བར་རིག
པར་བྱའོ།།
.78.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཉིས་པ་སྡུག་བསྔལ་གྱི་མཚན་ཉིད་ནི། །སྡུག་བསྔལ་གྱི་སྡུག་
བསྔལ་ཉིད་ལ་སོགས་པ་གསུམ་དང་དོགས་པའི་སྡུག་བསྔལ་སོགས་་་
རྣམ་པ་བརྒྱད་དེ་རྒྱས་པར་བཤད་ཟིན་ཏོ། །སྡུག་བསྔལ་གྱི་རྣམ་པ་
གསུམ་མམ་བརྒྱད་དུ་ངེས་ན། ཅིའི་ཕྱིར་མདོ་ལས་གང་མི་རྟག་པ་དེ་
སྡུག་བསྔལ་ཞེས་བྱ་ཞེ་ན། མི་རྟག་པ་ཉིད་ནི་སྔར་མ་བྱུང་བ་ལས་བྱུང་
བའི་ཕྱིར་སྐྱེ་བའི་ཆར་ཡང་གཏོགས་བྱུང་ནས་མེད་པར་འགྱུར་བའི་་་་
ཕྱིར་འཇིག་པའི་ཆར་ཡང་གཏོགས་སོ། །མི་རྟག་པ་དང་པོ་ལ་བརྟེན་
ནས་སྡུག་བསྔལ་གྱི་སྡུག་བསྔལ་ཡོངས་སུ་ཤེས་པར་འགྱུར་ཏེ་སྡུག་
བསྔལ་གྱི་ཚོར་བ་གནས་དང་བཅས་པ་རྣམས་དང་པོར་སྐྱེས་པ་ཉིད་་
ནས་སྡུག་བསྔལ་བ་ཡིན་པའི་ཕྱིར་རོ། །མི་རྟག་པ་གཉིས་པ་ལ་བརྟེན་
ནས་འགྱུར་བའི་སྡུག་བསྔལ་རབ་ཏུ་ཤེས་ཏེ་བདེ་བའི་ཚོར་བ་གནས་་་
དང་བཅས་པ་རྣམས་ནི་ཞིག་པ་སྡུག་བསྔལ་འགྱུར་བའི་ཕྱིར་རོ། །
གཉིས་ཀའི་ཆར་གཏོགས་པའི་མི་རྟག་པ་ལ་བརྟེན་ནས་འདུ་བྱེད་ཀྱི་་་
སྡུག་བསྔལ་རབ་ཏུ་ཤེས་པར་འགྱུར་ཏེ་འདུ་བྱེད་ཀྱི་སྡུག་བསྔལ་གྱི་་་་་་
རང་བཞིན་ཉེར་ལེན་གྱི་ཕུང་པོ་ལྔ་ནི་ཐོག་མར་སྐྱེ་བ་དང་ཐ་མར་་་་་་་
འཇིག་པ་གཉིས་ཀའི་ཚེ་ན་ཡང་སྡུག་བསྔལ་བར་འགྱུར་བའི་ཕྱིར་རོ། །
དེ་བས་ན་མི་རྟག་པ་ཉིད་ཀྱིས་ནི་སྡུག་བསྔལ་རྣམ་པ་གསུམ་གསལ་་་་་
བའི་ཕྱིར་གང་མི་རྟག་པ་དེ་ནི་སྡུག་བསྔལ་ལོ་ཞེས་གསུངས་སོ། །མི་
རྟག་པ་ཉིད་ཀྱིས་སྡུག་བསྔལ་རྣམ་པ་གསུམ་གསལ་བར་བྱེད་ལ། དེ་ལ་
དགོངས་ནས་བཅོམ་ལྡན་འདས་ཉིད་ཀྱིས་ཚོར་བ་བཏང་སྙོམས་ཀྱི་་་་་
ཕྱོགས་ཀྱི་ཟག་བཅས་ཀྱི་འདུ་བྱེད་རྣམས་མི་རྟག་པ་ཉིད་དང་བདེ་་་་་
.79.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱོགས་ཀྱི་འདུ་བྱེད་ཟག་(༢༨༧བ) བཅས་རྣམས་འགྱུར་བའི་་་་
ཚེ་སྡུག་བསྔལ་འབྱུང་བ་ལ་དགོངས་ནས་ཟག་པ་དང་བཅས་པའི་་་་
མྱོང་བ་གང་ཅི་ཚོར་ཡང་རུང་འདི་ནི་འདིར་སྡུག་བསྔལ་དུ་གསུངས་་
སོ་ཞེས་བཀའ་སྩལ་ཏོ། །གང་ཅི་ཚོར་ཡང་རུང་ཞེས་པ་ནི་བདེ་བ་དང་
བཏང་སྙོམས་ཀྱི་ཚོར་བ་གཉིས་བཟུང་སྟེ་སྡུག་བསྔལ་གྱི་ཚོར་བ་ནི་་་་་་
སྡུག་བསྔལ་དུ་འཇིག་རྟེན་ན་གྲགས་པའི་ཕྱིར་སྡུག་བསྔལ་དུ་དགོངས་
པའི་དགོངས་པ་བརྟག་མི་དགོས་པའི་ཕྱིར་རོ། །མི་རྟག་པ་སྡུག་བསྔལ་
དུ་གསུངས་པའི་དགོངས་པ་གཞན་ཡང་དབང་པོ་རྣམས་མངོན་པར་་
འགྲུབ་པའི་མཚན་ཉིད་ཀྱི་སྐྱེ་བ་དང་དབང་པོ་རྣམས་འགག་པར་
འགྱུར་བའི་འཇིག་པ་རྗེས་སུ་འབྲེལ་བ་ནང་གི་འདུ་བྱེད་རྣམས་ལ་སྐྱེ་་
བ་སྡུག་བསྔལ་བ་ལ་སོགས་པ་སྡུག་བསྔལ་རྣམ་པ་བརྒྱད་མངོན་པས་་
དེ་ཕྱིར་དེ་ཙམ་ལ་དགོངས་ནས་མི་རྟག་པ་སྡུག་བསྔལ་དུ་གསུངས་པ་
ཡིན་གྱི་མི་རྟག་པ་ནི་སྡུག་བསྔལ་གྱི་རང་གི་མཚན་ཉིད་མ་ཡིན་ཏེ་་་་་་་
ལམ་ཡང་སྡུག་བསྔལ་དུ་ཐལ་བར་འགྱུར་བའི་ཕྱིར་རོ། །གསུམ་པ་སྟོང་
པའི་མཚན་ཉིད་ལ། གང་ཟག་གི་བདག་གིས་སྟོང་པ་དང་ཆོས་ཀྱི་
བདག་གིས་སྟོང་པ་གཉིས་ལས།དང་པོ་ལ་མདོར་བསྟན་པ་ནི།དགག་
གཞི་གང་ལ་དགག་བྱ་གང་མེད་པའི་གཞི་དེ་ན་དགག་བྱ་དེས་སྟོང
པར་ཡང་དག་པ་ཕྱིན་ཅི་མ་ལོག་པ་ཐོས་བསམ་གྱིས་གཏན་ལ་ཕབ་་་་
ནས་རྩེ་གཅིག་ཏུ་བསྒོམས་པས་སོ་སོ་རང་རིག་པའི་ཚུལ་དུ་མཐོང་སྟེ་་
དེ་བས་ན་དགག་གཞི་འདི་ལ་དགག་བྱ་བཀག་པའི་ལྷག་མ་དགག་
གཞི་རང་གི་ངོ་བོ་གང་ཡིན་པ་དེ་ནི་འདིར་ཡོད་པའོ་ཞེས་ཡང་དག་
•80.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་ཇི་ལྟ་བ་བཞིན་དུ་རབ་ཏུ་ཤེས་སོ། །དགག་བྱ་གང་ཡིན་པ་དེས་སྟོང་
ལ༑ དགག་གཞིའི་རང་བཞིན་གྱིས་སྟོང་པ་མ་ཡིན་ནོ་ཞེས་བྱ་བ་འདི་
ནི་སྟོང་པ་ཉིད་ལ་འཇུག་པའི་ཚུལ་ཡང་དག་པ་ཡིན་ཏེ་རྟག་པའམ་་་་་
་་པའི་མཐའ་གཉིས་སུ་ཕྱིན་ཅི་མ་ལོག་པར་དབུ་མའི་ལམ་ལ་
ཆད་
བརྟེན་པའི་ཕྱིར་རོ། །དེ་དག་རྒྱས་པར་བཤད་པ་ནི། དགག་གཞི་གང་
ལ་དགག་བྱ་ཅི་ཞིག་མེད་ཅེ་ན། དགག་གཞི་ཕུང་པོ་ལ་སོགས་པ་
རྣམས་ལ་དགག་བྱ་རྟག་པ་ལ་སོགས་པ་བཞི་དང་(༢༨༨ན)ལོངས་་
སྤྱོད་པ་པོའི་བདག་དང་དེས་དབང་བསྒྱུར་པར་བྱས་པའི་བདག་གི་་་
བ་གདོད་མ་ནས་མེད་དོ་བརྟགས་པ་ལ་སོགས་པ་བཞི་ནི་སྔ་མ་རྣམས་
ཕྱི་མས་བཤད་དོ། །དེ་ལྟ་བས་ན་ཕུང་པོ་ལ་སོགས་པ་དེས་སྟོང་པའི་
ཕྱིར་རྟག་པའི་མཐར་ལྷུང་བ་མ་ཡིན་ནོ། དགག་གཞི་དེ་ལ་ལྷག་མ་
ཡོད་པ་ཅི་ཞིག་ཡིན་ཞེ་ན། གང་བདག་ལ་སོགས་པ་མེད་པས་ཁྱད་
པར་དུ་བྱས་པའི་ཕུང་པོ་སོགས་ཆོས་ཙམ་དེ་ཉིད་དེ། ་ནི་རྣམ་པ་
ཐམས་ཅད་དུ་མེད་པ་མ་ཡིན་ཏེ་བདག་དང་བདག་གི་བ་སོགས་སུ་་་་་
འཁྲུལ་བའི་གཞི་ཡིན་པའི་ཕྱིར་རོ། །གཞི་མེད་པ་ལ་འགའ་ཡང་འཁྲུལ་
བ་མ་མཐོང་བའི་ཕྱིར་རོ། །དེའི་ཕྱིར་ཆད་པའི་མཐར་ལྷུང་བ་ཡང་མ་
ཡིན་ནོ། །ཚུལ་དེ་ལྟར་ན་དགག་བྱ་བཏགས་པའི་བདག་སོགས་ནི་མེད་
ཀྱི་བདག་མེད་པས་ཁྱད་པར་དུ་བྱས་པའི་དགག་གཞིའི་རང་བཞིན་་་
ཆོས་ཙམ་ནི་ཡོད་པར་སྟོང་པ་ཉིད་ཁོང་དུ་ཆུད་པར་བྱའོ། །འདི་སྟོང
པ་ཉིད་ལ་འཇུག་པ་ཕྱིན་ཅི་མ་ལོག་པ་ཡིན་པ་ཅི་ཞེ་ན། དེ་ལ་ཤེས་
བྱེད་ཀྱི་ལུང་དགོད་པ་ནི། དགག་བྱ་བདག་སོགས་མེད་ཅིང་དེས་སྟོང་
•·81·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་དགག་གཞི་ཕུང་པོ་སོགས་ཆོས་ཙམ་དུ་ཡོད་པ་འདི་ལ་དགོངས་་
ནས༑ བཅོམ་ལྡན་འདས་ཀྱིས་ཡོད་པ་ཞེས་སོགས་གསུངས་སོ། །དེ་ལ་
བདག་གི་སྟོང་པའི་ཕུང་པོ་ཆོས་ཙམ་དུ་གནས་ལུགས་ལ་ཡོད་པ་ལ
ཡོད་པར་ཤེས་པས་སྐུར་བ་མི་འདེབས་ལ། །རྟག་སོགས་ཀུན་བཏགས་
པའི་ཆོས་གདོད་མ་ནས་མེད་པ་ལ་མེད་པར་ཤེས་པའི་སྒྲོ་མི་འདོགས་་
ཏེ་དེའི་ཕྱིར་ཡང་དག་པ་ཇི་ལྟ་བ་བཞིན་རབ་ཏུ་ཤེས་པ་ཡིན་ནོ་ཞེས་་་
དེ་དག་ནི་གང་ཟག་གི་བདག་མེད་པའི་སྟོང་པ་ཉིད་ཡིན་ནོ། །གཉིས་
པ་ནི་རྣམ་གྲངས་གཞན་ཡང་ཆོས་ཀྱི་བདག་མེད་པའི་རང་བཞིན
སྟོང་པ་ཉིད་ནི་རྣམ་པ་གསུམ་སྟེ་ངོ་བོ་ཉིད་ཀྱིས་སྟོང་པ་ལ་སོགས་་་་་་་
པའོ༑།དེ་ལ་དང་པོ་ངོ་བོ་ཉིད་ཀྱི་སྟོང་པ་ཉིད་ནི་ཀུན་བཏགས་པའི་ངོ་
བོ་ཉིད་ཡིན་ཏེ་འདི་རྟོག་པའི་ཀུན་བརྟགས་པ་ཙམ་དུ་ཟད་ཀྱི་དོན་ལ་
གནས་པའི་རང་གི་མཚན་ཉིད་གདོད་མ་ནས་མེད་པའི་ཕྱིར་རོ། །
གཉིས་པ་( ༢༨༨བ)དེ་བཞིན་དུ་ཡོད་པ་མ་ཡིན་པའི་སྟོང་པ་ཉིད་་་་
ནི་གཞན་གྱི་དབང་གི་ངོ་བོ་ཉིད་ཡིན་ཏེ་འདི་ནི་གང་ཟག་དང་ཆོས་་་་
ཀྱི་རྣམ་པ་གང་དང་གང་དུ་ཀུན་བཏགས་པའི་རྣམ་པ་དེ་དང་དེར
མེད་པའི་ཕྱིར་རོ། །གསུམ་པ་རང་བཞིན་གྱིས་སྟོང་པ་ཉིད་ནི་ཡོངས་
སུ་གྲུབ་པའི་ངོབོ་ཉིད་ཡིན་ཏེ་དེ་ནི་སྟོང་པ་ཉིད་ཀྱི་རང་བཞིན་ཡིན་
པའི་ཕྱིར་རོ། །སྟོང་པ་ཉིད་ཀྱི་དོན་འདི་ལ་བོད་ཀྱི་སློབ་དཔོན་ཕྱི་
རབས་པ་ཁ་ཅིག་འདི་སྐད་དུ་སྨྲ་བར་བྱེད་དེ། སྟོང་པ་ཉིད་ནི་རྣམ་པ་
གཉིས་ཏེ་རང་གི་ངོ་བོས་སྟོང་པ་ཉིད་དང་གཞན་གྱི་ངོ་བོས་སྟོང་པ་་་་
ཉིད་དོ། །བདེན་པ་ཡང་རྣམ་པ་གཉིས་ཏེ་ཀུན་རྫོབ་ཀྱི་བདེན་པ་དང་
·82.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དོན་དམ་པའི་བདེན་པའོ། །ངོ་བོ་ཉིད་ཀྱང་རྣམ་པ་གསུམ་སྟེ་ཀུན་
བཏགས་པ་དང་གཞན་གྱི་དབང་དང་ཡོངས་སུ་གྲུབ་པའི་ངོ་བོ་ཉིད་་་
དོ༑ །དེ་ལ་ཀུན་བཏགས་པ་དང་གཞན་གྱི་དབང་གི་ངོ་བོ་ཉིད་ནི་ཀུན་
རྫོབ་བདེན་པ་ཡིན་པ་ལ། །ཀུན་རྫོབ་བདེན་པ་གང་ཡིན་པ་དེ་ནི་སྒྱུ་མ་
དང་རྨི་ལམ་ལ་སོགས་པ་བཞིན་དུ་གདོད་མ་ནས་རང་གི་ངོ་བོས་སྟོང
བའི་ཕྱིར་དེ་དག་གི་སྟོང་པ་ཉིད་ནི་རང་གི་ངོ་བོས་སྟོང་པ་ཉིད་ཅེས་་་
བྱ་ལ། དེ་ཡང་མེད་པ་དགག་པ་ཙམ་གྱི་ངོ་བོ་ཉིད་ཡིན་པའི་དངོས་པོ་
མེད་པའི་སྟོང་པ་ཉིད་དང་ཆད་པའི་སྟོང་པ་ཉིད་དང་བེམ་པོའི་སྟོང་་
པ་ཉིད་དང་ཉི་ཚེ་བའི་སྟོང་པ་ཉིད་ཡིན་གྱི་ཡང་དག་པ་ཕྱིན་ཅི་མ་་་་་་
ལོག་པའི་སྟོང་པ་དོན་དམ་པའི་བདེན་པ་ནི་མ་ཡིན་ནོ། །ཀུན་རྫོབ་ཀྱི་
ཆོས་ཐམས་ཅད་རང་གི་ངོ་བོས་སྟོང་པ་ཉིད་འདི་ལ་དགོངས་ནས། །
ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་ལས། གཟུགས་ནས་རྣམ་མཁྱེན
གྱི་བར་གྱི་ཆོས་ཐམས་ཅད་ཀྱང་རང་གི་ངོ་བོས་སྟོང་པ་ཉིད་དུ
གསུངས་པ་ཡིན་ལ། དེའི་དགོངས་འགྲེལ་འཕགས་པ་ཀླུ་སྒྲུབ་ཞབས་
ཀྱི་དབུ་མ་རིག་པའི་ཚོགས་རྣམས་ཀྱིས་ཀྱང་རང་སྟོང་མེད་དགག་
ཆད་པའི་སྟོང་པ་ཉིད་དེ་ཉིད་གཙོ་བོར་བསྟན་པ་ཡིན་པས་མདོ་དང་་
བསྟན་བཅོས་དེ་དག་གིས་ཀྱང་སྟོང་པ་ཉིད་དོན་དམ་པའི་བདེན་པ་་་
གང་ཡིན་པ་དེ་རྫོགས་པ་དང་གསལ་པོར་བསྟན་པ་མེད་དོ། །ཞེས་བྱ་
བའི་ཕ་རོལ་ཏུ་ཕྱིན་པའི་མདོ་ལས། གཟུགས་ལས་རྣམ་མཁྱེན་གྱི་བར་
གྱི་ཆོས་ཐམས་ཅད་མེད་དོ། །ཞེས་དང༌། དེ་དག་ཀྱང་སྒྱུ་མ་དང་
༢༨༩ན)རྨི་ལམ་ལ་སོགས་པར་བསྟན་པ་གང་ཡིན་པ་དེ་ནི་ཀུན
•83·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཏགས་པ་དང་གཞན་གྱི་དབང་ཁོ་ན་ལ་དགོངས་ནས་གསུངས་པ་་་་
ཡིན་གྱི། ཡོངས་གྲུབ་དོན་དམ་པའི་བདེན་པ་མེད་པ་དང་རྫུན་པ་
སོགས་སུ་སྟོན་པ་ནི་མ་ཡིན་ཏེ། སློབ་དཔོན་ཕྱོགས་ཀྱི་གླང་པོས་བརྒྱད་
སྟོང་པའི་དོན་བསྡུས་པ་ལས། མེད་ཅེས་བྱ་ལ་སོགས་ཚིག་གིས།
བཏགས་པ་ཐམས་ཅད་འགོག་པ་སྟེ། །སྒྱུ་མ་ལ་སོགས་དཔེ་རྣམས
ཀྱིས༑ །གཞན་གྱི་དབང་ནི་ཡོངས་སུ་བསྟན། །རྣམ་པར་དག་པ་བཞིར
བརྟེན་ནས ཡོངས་སུ་གྲུབ་པ་བསྟན་པ་ཡིན།།ཞེས་གསུངས་པའི་ཕྱིར་
རོ༑ །ཆོས་ཉིད་ཡོངས་གྲུབ་གང་ཡིན་དེ་ནི་དོན་དམ་པའི་བདེན་པ་
ཡིན་ལ། དེ་ནི་ནམ་ཡང་རང་གི་ངོ་བོས་སྟོང་པ་ཡིན་གྱི། ཀུན་བཏགས་
པ་དང་གཞན་གྱི་དབང་གི་ངོ་བོ་ཉིད་འདུས་བྱས་ཀྱི་ཀུན་རྫོབ་ཀྱི
བདེན་པས་སྟོང་པའི་ཕྱིར་གཞན་གྱི་ངོ་བོས་སྟོང་པ་ཉིད་ཡིན་ལ། དེ་
ནི་ཡང་དག་པ་ཕྱིན་ཅི་མ་ལོག་པའི་སྟོང་པ་ཉིད་དོན་དམ་པའི་བདེན་
པ་དང་ཆོས་ཀྱི་སྐུ་དང་ཡང་དག་པའི་མཐའ་དང་དེ་བཞིན་ཉིད་དང་་
རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཡིན་ནོ། །དེ་
ལ་ནི་སྟོབས་དང་མི་འཇིགས་པ་དང་མཚན་དང་དཔེ་བྱད་ལ་སོགས་་་
པའི་འདུས་མ་བྱས་པའི་ཡོན་ཏན་དཔག་ཏུ་མེད་པ་གདོད་མ་ནས་་་་་་
གནས་པ་ཡིན་ཏེ། སངས་རྒྱས་ཕལ་པོ་ཆེའི་མདོ་ལས། ཀྱེ་རྒྱལ་བའི་
སྲས་དག །དེ་བཞིན་གཤེགས་པའི་ཡེ་ཤེས་ནི་སེམས་ཅན་ཐམས་ཅད་
ལ་ཁྱབ་པ་སྟེ། དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས་དག །སེམས་ཅན་
གྱི་རིས་ན་དེ་བཞིན་གཤེགས་པའི་ཡེ་ཤེས་ཀྱིས་མ་ཁྱབ་པ་དེ་ལྟ་བུ་ནི་་་
གང་ཡང་མེད་དོ། །ཞེས་སྟོང་གསུམ་དར་ཡུག་ཆེན་མོའི་དཔེ་དང་
•·84.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཅས་ཏེ་རྒྱས་པར་གསུངས་ནས། དོན་བསྡུ་བ་ནི། སྟོང་གསུམ་ཚད་ཀྱི་
རི་མོའི་གཞི་གཅིག་ཡོད་གྱུར་ལ། །རྡུལ་ཕྲན་མ་ལུས་ཀུན་གྱི་སྦུབས་
ནའང་དེ་འདྲ་སྟེ། །།སྐྱེས་བུ་མཁས་པ་མིག་ལྡན་ལ་ལས་དེ་ཕྱེ་སྟེ། །རི་
མོའི་གཞི་དེས་འགྲོ་ཀུན་ཉེ་བར་འཚོ་བྱས་ནས། །བཅོམ་ལྡན་འདས་
ཡང་དེ་བཞིན་སེམས་ཅན་ཀུན་གྱི་སེམས། །རིལ་གྱིས་བདེ་གཤེགས་
མཁྱེན་( ༢༨༩བ)ཡིན་འདུ་ཤེས་སྒྲིབ་གྱུར་ཞེས། །རྒྱལ་བའི་ཐུགས་རྗེ་
བསྐྱེད་ཅིང་འདུ་ཤེས་སྤོང་བ་སྟོན། །འདུ་ཤེས་ཡོངས་སུ་ཤེས་ནས་རྒྱལ་
སྲས་ཉེ་བར་འཚོ། །ཞེས་གསུངས་པ་སོགས་ལུང་གི་ཤེས་བྱེད་དུ་མ་
འདྲེན་པར་བྱེད་དོ། །གཞན་ཡང་དེ་ནི་རྟག་པ་བརྟན་པ་ཐེར་ཟུག་པ་
དང་མི་འགྱུར་བའི་ཆོས་ཅན་གཙང་བ་བདེ་བ་བདག་དམ་པའི་ཕ་་་་་་
རོལ་ཏུ་སོན་པ་ཡིན་ནོ། །དེ་ལྟ་བུའི་གཞན་སྟོང་དོན་དམ་པའི་བདེན་
པ་འདི་ཡང་འཕགས་པ་གཟུངས་ཀྱི་དབང་ཕྱུག་རྒྱལ་པོའི་མདོ་དང་།
ལྷག་པའི་བསམ་པ་བསྟན་པའི་ལེའུ་མདོ་དང་དཔལ་སེང་གེའི་ང
རོའི་མདོ་དང་། དེ་བཞིན་གཤེགས་པའི་སྙིང་པོའི་མདོ་དང་། སངས་
རྒྱས་ཕལ་པོ་ཆེ་དང་། འཕེལ་བ་དང་འགྲིབ་པ་མེད་པར་བསྟན་པ་རྔ་
བོ་ཆེ་ཆེན་པོའི་མདོ་དང༌། ཡེ་ཤེས་སྣང་བ་རྒྱན་གྱི་མདོ་དང༌། གཙུག་
ན་རིན་པོ་ཆེས་ཞུས་པའི་མདོ་དང༌། སོར་མོའི་ཕྲེང་བའི་མདོ་དང་། མྱ་
ངན་ལས་འདས་པ་ཆེན་པོའི་མདོ་ལ་སོགས་པ་བཀའ་ཐ་མ་དོན་དམ་་
རྣམ་པར་ངེས་པའི་མདོ་སྡེ་རྣམས་ལས་གསལ་པོར་གསུངས་ཤིང་། དེ་
དག་གི་དགོངས་འགྲེལ་ཐེག་པ་ཆེན་པོ་རྒྱུད་བླ་མ་སོགས་བྱམས་ཆོས་་་
ཕྱི་མ་བཞི་དང་ཐོགས་མེད་སྐུ་མཆེད་ཀྱི་བསྟན་བཅོས་རྣམས་དང་་་་་་་
•·85·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕགས་པ་ཀླུ་སྒྲུབ་ཞབས་ཀྱི་དབུ་མ་ཆོས་དབྱིངས་བསྟོད་པ་སོགས་
བསྟོད་པའྀ་ཚོགས་རྣམས་ཀྱིས་གསལ་བར་བསྟན་ཏོ། །དེ་ལྟར་ན་ཀུན་
རྫོབ་ཀྱི་བདེན་པ་ནི་རང་གི་ངོ་བོས་སྟོང་པའི་ཕྱིར་དང༌། དེ་དག་ཀྱང་
ཆོས་ཉིད་དོན་དམ་པའི་བདེན་པ་ལ་གདོད་མ་ནས་མ་གྲུབ་པའི་ཕྱིར་་
རྟག་པའི་མཐའ་ལས་གྲོལ་བ་ཡིན་ལ། ཆོས་ཉིད་ཡོངས་གྲུབ་ནི་ནམ་
ཡང་མེད་པ་མ་ཡིན་པས་གདོད་མ་ནས་བདེན་པ་དང་རྟག་པ་སོགས་་
སུ་གྲུབ་པའི་ཕྱིར་ཆད་པའི་མཐར་མ་ལྷུང་བས་དེའི་ཕྱིར་འདི་ནི
མཐའ་བྲལ་དབུ་མ་ཆེན་པོའི་ལས་ཡིན་ཏེ། ཇི་སྐད་དུ། གང་ལ་གང་
མེད་པ་དེ་ནི་དེས་སྟོང་པར་ཡང་དག་པར་རྗེས་སུ་མཐོང་སྟེ་འདི་ལ་་་་
ལྷག་མ་གང་ཡིན་པ་དེ་ནི་འདིར་ཡོད་པའོ་ཞེས་ཡང་དག་པ་ཇི་ལྟ་བ་་་
བཞིན་དུ་རབ་ཏུ་ཤེས་སོ། །འདི་ནི་སྟོང་པ་ཉིད་ལ་འཇུག་པ་ཡང་དག་
པ་ཇི་ལྟ་བ་སྟེ་ཕྱིན་ཅི་མ་ལོག་པ་(༢༩༠ན)ཞེས་པ་དང་། འདི་ལ་
དགོངས་ནས་བཅོམ་ལྡན་འདས་ཀྱིས། ཡོད་པ་ཡང་ཡོད་པར་མེད་པ་
ཡང་མེད་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་་་་་་་་
གསུངས་སོ། །ཞེས་འབྱུང་བའི་ཕྱིར་རོ། །དེའི་ཕྱིར་ལུགས་འདི་ནི་ངེས་
པའི་དོན་གྱི་མདོ་སྡེ་རྣམས་ཀྱིས་བསྟན་པ་ཤིང་རྟ་ཆེན་པོ་རྣམས་ཀྱིས་་
བཀྲལ་བ་གྲུབ་པ་བརྙེས་པའི་རྣལ་འབྱོར་པ་རྣམས་ཀྱིས་བསྒོམས་པ་
བསྟན་པའི་སྙིང་པོ་དམ་པ་ཡིན་གྱི། རང་སྟོང་ཙམ་གྱིས་ཆོག་པར་
འཛིན་པ་དག་གིས་ནི་བསྟན་པའི་སྙིང་པོ་སྟོང་པ་ཉིད་ཀྱི་དོན་ལེགས་་
པར་རྟོགས་པ་ནི་མ་ཡིན་ནོ་ཞེས་སྨྲ་སྟེ། དཔེར་ན་བྱ་བརྒྱ་ཚོགས་པའི་
ནང་གི་ཕ་ཝང་བཞིན་དུ་རྒྱ་བོད་ཀྱི་ཤིང་རྟ་ཆེན་པོ་རྣམས་ཀྱིས་སྲོལ་་་་་
·86·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཏོད་པའི་ཡང་དག་པའི་ལྟ་བ་ལས་ཁ་ཕྱི་རོལ་ཏུ་མངོན་པར་ཕྱོགས་་
ཏེ་འཕགས་པ་ཀླུ་སྒྲུབ་དང་འཕགས་པ་ཐོགས་མེད་ལ་སོགས་པ་ཤིང་་་
རྟའི་སྲོལ་འབྱེད་ཆེན་པོ་རྣམས་ཀྱིས་བདེ་བར་གཤེགས་པའི་གསུང་་
རབ་ཀྱི་དོན་ངེས་པ་ཕྱིན་ཅི་མ་ལོག་པ་འགྲེལ་བར་བྱེད་པའི་གཞུང
ལུགས་ཉི་མའི་དཀྱིལ་འཁོར་ལྟ་བུ་རྣམས་ནི་གླེགས་བམ་ཙམ་ཡོད་་
ཀྱང་དགོངས་པ་དཔྱིས་ཕྱིན་པར་རྟོགས་པའི་སྐྱེས་བུ་མེད་པས་ནུབ
ཡང་དག་པའི་ལྟ་བ་དང་ཚེ་རབས་དུ་མ་ནས་ཞེ་
པ་ལྟར་དུ་གྱུར།
འགྲས་པས་ཟབ་མོའི་སྣོད་དུ་མ་གྱུར་པ་བདུད་ཀྱི་རིས་ཀྱི་ལྷས་བྱིན
གྱིས་བརླབས་པའི་སྐྱེས་བུ་སྤྱི་རྟོལ་ཅན་འགའ་ཞིག་གིས་དགོངས་པ་་་་་
སྣ་ཚོགས་པའི་སྒོ་ནས་བསྟན་པའི་མདོ་སྡེ་ཟབ་མོ་རྣམས་ཀྱི་དགོངས་་་
པ་ལ་རང་དགར་དབང་ཟོས་ཏེ་བསྟན་པའི་མཐུ་ལས་བྱུང་བ་རྟག་་་
ཆད་ཀྱི་མཐར་འཛིན་པའི་ལྟ་བ་ངན་པའི་མུན་པ་སྨག་རུམ་དུ
འཐིབས་ཏེ་མཚན་མོ་ལྟ་བུར་གྱུར་པའི་དུས་འདིར་སྲིན་བྱ་བཞིན་དུ་་་
ཕྱོགས་དུ་མ་ནས་ལངས་ཏེ་བདེ་བར་གཤེགས་པའི་སྙིང་པོའི་ཟོལ་་་་་་་
གྱིས་གྲངས་ཅན་གྱི་བདག་གསལ་བར་བྱེད་པའི་ལྟ་བ་ངན་པའི་སྒྲ་་་་་་”
ཡང་དང་ཡང་དུ་བསྒྲགས་པས་སྐལ་ངན་གྱི་སེམས་ཅན་ཕལ་པོ་ཞིག་་་
གིས་ཐར་བ་དང་ཐམས་ཅད་མཁྱེན་པ་ཐོབ་པའི་སྲོག་རྩ་གཅོད་པར་་་
བྱེད་པའི་ཐན་ཆེན་(༢༩༠བ) གྱི་ལྟས་ངན་པ་གཏོང་བར་བྱེད་དོ། །
འདི་ནི་ཐེག་པ་ཆེ་ཆུང་གི་མདོ་སྡེ་གང་གི་ཡང་དགོངས་པ་མ་ཡིན་ལ་་་
གྲུབ་མཐའ་སྨྲ་བ་བཞི་པོ་གང་དང་ཡང་མི་མཐུན་ཞིང་རྒྱ་བོད་ཀྱི་ཤིང་
རྟ་ཆེན་པོ་སུ་གང་གི་ཡང་བཞེད་པ་མ་ཡིན་པས་ཆོས་འདི་པ་ལས་ཕྱི་་་
·87·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རོལ་ཏུ་གྱུར་པ་ཁོ་ན་ཡིན་པས་དེའི་ཕྱིར་སངས་རྒྱས་ཀྱི་བསྟན་པ་ལ་
གཅེས་སྤྲས་སུ་བྱེད་པ་རྣམས་ཀྱིས་དགག་པར་བྱ་བ་ཁོ་ན་ཡིན་ནོ། །
འདིར་ཡང་ཅུང་ཟད་མདོར་བསྡུས་ཏེ་སྨྲ་བར་བྱའོ། །དེ་ལ་བྱེ་བྲག་ཏུ་
སྨྲ་བ་དང་མདོ་སྡེ་པ་དག་ནི་སྟོང་པ་ཉིད་ཅེས་བྱ་བ་གང་ཟག་གི་
བདག་གིས་སྟོང་པ་ཙམ་ཞིག་འདོད་ལ། དེ་ཡང་གང་ལ་གང་མེད་པ་
དེ་ནི་དེས་སྟོང་ངོ་། །ཞེས་པའི་ཐད་དུ་ཇི་སྐད་བཤད་པ་ལྟར་རྟག་
སོགས་ཀྱིས་ཁྱད་པར་དུ་བྱས་པའི་བདག་མེད་པ་དེས་སྟོང་པའི་ཕུང་་་
པོ་ཆོས་ཙམ་ཞིག་གྲུབ་པར་འདོད་ལ། དེ་ཡང་མི་རྟག་སྡུག་བསྔལ་
སོགས་ཀྱི་རང་བཞིན་ཡིན་གྱི་རྟག་སོགས་ཀྱིས་ཁྱད་པར་དུ་བྱས་པའི་་་་
སྟོང་པ་ཉིད་ནི་ཅུང་ཟད་ཀྱང་མི་འདོད་དོ། །དེའི་ཕྱིར་ལུགས་སྔ་མ་དེ་
ནི་ཐེག་པ་ཆུང་ངུའི་མདོ་སྡེ་རྣམས་ཀྱི་དགོངས་པ་ཡང་མ་ཡིན་ནོ་ཞེས་
བྱ་བར་ཡང་གྲུབ་པ་ཡིན་ནོ། །ཐེག་པ་ཆེན་པོའི་མདོ་སྡེའི་དགོངས་པ་
འགྲེལ་པར་བྱེད་པ་ལ་ཚད་མའི་སྐྱེས་བུར་གྱུར་པ་ནི་གཉིས་ཏེ
འཕགས་པ་ཀླུ་སྒྲུབ་དང་འཕགས་པ་ཐོགས་མེད་དོ། །འདི་གཉིས་ནི་
བཅོམ་ལྡན་འདས་ཉིད་ཀྱིས་ཐེག་པ་ཆེན་པོའི་བསྟན་པ་འཛམ་བུའི་་་་་
གླིང་འདིར་རྒྱས་པར་བྱེད་པར་ལུང་བསྟན་པའི་ཕྱིར་ཚད་མའི་སྐྱེས་་་་
བུ་ཡིན་ནོ། །དེ་ལ་འཕགས་པ་ཀླུ་སྒྲུབ་ཀྱིས་ནི་བསྟན་པའི་སྙིང་པོ་ཐར་
པའི་དོན་གཙོ་བོར་བཀྲལ་པ་ཡིན་ལ། འཕགས་པ་ཐོགས་མེད་ཀྱིས་ནི་
བསྟན་པའི་རྣམ་གྲངས་རྒྱ་ཆེ་བའི་དོན་གཙོ་བོར་བཀྲལ་ལ། སྔ་མའི་
རྗེས་སུ་འབྲང་བ་རྣམས་ལ་ངོ་བོ་ཉིད་མེད་པར་སྨྲ་བ་ཞེས་པ་དང་། ཕྱི་
མའི་རྗེས་སུ་འབྲང་བ་རྣམས་ལ་རྣམ་པར་རིག་པ་ཙམ་དུ་སྨྲ་བ་ཞེས་་་་
·88·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྒྱ་བོད་ཀྱི་ཤིང་རྟ་ཆེན་པོ་རྣམས་ལ་གྲགས་ཤིང་དེ་དག་གི་གཞུང
རྣམས་ཀྱི་དགོངས་པ་ཡང་དེ་ཁོ་ན་ལྟར་སྣང་ངོ། །དེ་ལྟར་ཡང་ལོཙྪ་བ་
ཆེན་པོ་ཡེ་ཤེས་སྡེའི་(༢༩༡ན) ལྟ་བའི་བརྗེད་བྱང་ལས། དབུ་མ་པ་
རྣམ་པ་གཉིས་ཀྱི་ཚུལ་ཇི་ལྟ་བུ་ཞེ་ན། སྔོན་གྱི་དབུ་མའི་མཁན་པོ་ཨཱརྱ
ནཱ་ག་རྫུ་ན་དང་ཨཱརྱ་དེ་བས་དབུ་མའི་བསྟན་བཅོས་མཛད་པར་ཟད་་
དེ་རྣམ་པ་གཉིས་སུ་ཕྱེ་བ་ཡང་མེད། དེའི་འོག་ཏུ་ཨཱརྱ་ཨ་སངྒ་དང་བ་
སུ་བནྡྷས་རྣམ་པར་ཤེས་པ་ཙམ་དུ་སྨྲ་བའི་བསྟན་བཅོས་མཛད་དེ་ཕྱི་་
རོལ་གྱི་ཡུལ་མེད་ཀྱི་རྣམ་པར་ཤེས་པ་ཉིད་ཡུལ་དུ་སྣང་བར་བསྒྲུབས་་
ཤིང་༑ རྣམ་པར་ཤེས་པ་དག་ལ་གཉིས་སུ་མེད་པ་ནི་དོན་དམ་པར་
ཡོད་པར་བཤད་པ་ལ། ས་དབུ་མའི་མཁན་པོ་བྷཱ་བྱ་ཞེས་བྱ་བ་ཨཱརྱ་
ནཱ་ག་རྫུ་ནའི་ལུགས་ཀྱི་མན་ངག་ཡོད་པ་དངོས་གྲུབ་བརྙེས་པ་གཅིག་
བཞུགས་པས་རྣམ་པར་ཤེས་པ་ཙམ་དུ་སྨྲ་བ་སུན་ཕྱུང་སྟེ། ཞེས་སོགས་
གསུངས་ཤིང་། དེ་དང་མཐུན་པར་སློབ་དཔོན་ལེགས་ལྡན་འབྱེད་
དང་དཔལ་ལྡན་ཟླ་བ་གྲགས་པ་དག་གི་གཞུང་རྣམས་སུ་ཐོགས་མེད་་་
སྐུ་མཆེད་ཀྱི་བཞེད་པ་རྣམས་རྣམ་པར་རིག་པ་ཙམ་དུ་སྨྲ་བའི་ཕྱོགས་་
སུ་བྱས་ནས་དགག་པ་མཛད་པའི་ཕྱིར་རོ།།
དེ་ལ་འཕགས་པ་ཀླུ་སྒྲུབ་ཀྱི་གཞུང་ལུགས་དག་ལས་འབྱུང་བའི་་་་་་
སྟོང་པ་ཉིད་རྣམ་པ་གཉིས་ཏེ་རིགས་པས་དཔྱད་པའི་སྟོང་པ་ཉིད་་་་་
དང་རྣལ་འབྱོར་པས་སོ་སོ་རང་གི་རིག་པར་བྱ་བའི་སྟོང་པ་ཉིད་དོ། །
དང་པོ་ལ་ཡང་གང་ཟག་གི་བདག་གིས་སྟོང་པ་དང་ཆོས་ཀྱི་བདག་
གིས་སྟོང་པའོ། །དང་པོ་ནི། རེ་ཞིག་ཕུང་ཁམས་སྐྱེ་མཆེད་རྣམས་ལ་
·89.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཇིག་རྟེན་པ་དང་ཕྱི་རོལ་པ་རྣམས་ཀྱིས་ཀུན་བཏགས་པའི་གང་
ཟག་དང་བདག་དང་སྐྱེས་བུ་སོགས་ཡུལ་ལ་ལོངས་སྤྱོད་པ་པོའི་རང་་་
བཞིན་བཀག་ནས་ཕུང་པོ་སོགས་ཆོས་ཙམ་དུ་སྒྲུབ་པར་བྱེད་པ་ཡིན་་་
ཏེ༑ ཇི་སྐད་དུ་འཇིག་རྟེན་ལས་འདས་པར་བསྟོད་པ་ལས། ཕུང་པོ་
ཙམ་ལས་གྲོལ་བ་ཡི། །སེམས་ཅན་མེད་པར་ཁྱོད་བཞེད་ལ །ཞེས་
གསུངས་པ་ལྟར་རོ། །གཉིས་པ་ནི། ཕྱི་ནང་གི་ཕུང་ཁམས་སྐྱེ་མཆེད
རྣམས་ལ་རང་གཞན་གྱི་གྲུབ་མཐའ་(༢༩༡བ) སྨྲ་བ་རྣམས་ཀྱིས་་་་་་
ཀུན་བཏགས་པའི་རྟག་མི་རྟག་བདག་ཡོད་མེད་སྐྱེ་མི་སྐྱེ་སོགས
ཐམས་ཅད་བཀག་ནས་རྟེན་ཅིང་འབྲེལ་པར་འབྱུང་བ་སྒྱུ་མ་ཙམ་་་་་་་་
ཞིག་ཏུ་ཟད་པར་སྟོན་པར་བྱེད་དེ། དེ་ཉིད་ལས། བློ་ལྡན་ཁྱོད་ཀྱིས་
ཕུང་པོ་དེའང་། །སྒྱུ་མ་སྨིག་རྒྱུ་དྲི་ཟ་ཡི། །གྲོང་ཁྱེར་རྨི་ལམ་ཇི་
བཞིན་དུ། །བློ་ལྡན་རྣམས་ལ་ཁྱོད་ཀྱིས་བསྟན། །ཞེས་དང༌། རྩ་བ་ཤེས་
རབ་ལས རྨི་ལམ་ཇི་བཞིན་སྒྱུ་མ་བཞིན། །དྲི་ཟའི་གྲོང་ཁྱེར་ཇི་བཞིན་
དུ༑ །དེ་བཞིན་སྐྱེ་དང་དེ་བཞིན་འཇིག །དེ་བཞིན་དུ་ནི་གནས་པར་
གསུངས༑ །ཞེས་སོགས་མང་དུ་གསུངས་སོ། །འདི་དག་ནི་རིགས་པའི་
རྗེས་སུ་འབྲང་པའི་ཐོས་བསམ་གྱི་ཤེས་པས་དཔྱད་ནས་སྟོང་པར་་་་་་་
བཞག་པ་ཙམ་ཡིན་པའི་ཕྱིར་རྣམ་གྲངས་པའི་སྟོང་པ་ཉིད་ཅེས་བྱའོ། །
འཕགས་པ་རྣམས་ཀྱིས་སོ་སོར་རང་རིག་པའི་ཡེ་ཤེས་ཀྱིས་བརྗོད་དུ་་་
མེད་པའི་ཚུལ་དུ་རྟོགས་པར་བྱ་བའི་སྟོང་པ་ཉིད་དོན་དམ་པའི་་་་་་་་་་
བདེན་པ་ཞེས་ཐ་སྙད་དུ་བཏགས་པ་གང་ཡིན་པ་དེ་ནི་ཡོད་མེད་རྟག་
ཆད་སྟོང་མི་སྟོང་སོགས་སྤྲོས་པའི་མཐའ་གང་དུ་ཡང་ཚིག་གི་ལམ
·90.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནས་བསྟན་པར་མི་ནུས་པ་ཐ་སྙད་ཐམས་ཅད་ཀྱི་ཡུལ་ལས་འདས་པ་་
ཞིག་ཡིན་ཏེ། ཇི་སྐད་དུ་དབུ་མ་རྩ་བར། །སྟོང་ངོ་ཞེས་ཀྱང་མི་བརྗོད་
དེ༑།མི་སྟོང་ཞེས་ཀྱང་བརྗོད་མི་བྱ། །གཉིས་དང་གཉིས་མིན་མི་བྱ་སྟེ། །
གདགས་པའི་དོན་དུ་བརྗོད་པར་བྱ། །ཞེས་གསུངས་པ་ལྟར་རོ།།དེ་ལྟ་
བུའི་ཆོས་ཉིད་སྟོང་པ་ཉིད་དེ་ལ་ཡང་ཇི་ལྟར་སྣང་བའི་རྟེན་ཅིང
འབྲེལ་བར་འབྱུང་བ་སྒྱུ་མ་ལྟ་བུ་འདིའི་རང་བཞིན་ཡིན་གྱི་འདི་ལས་་
ལོགས་སུ་གྲུབ་པ་ནི་ཅུང་ཟད་ཀྱང་མེད་དེ། ཇི་སྐད་དུ་འཇིག་རྟེན་
ལས་འདས་པ་ལ་བསྟོད་པར། རྟེན་ཅིང་འབྲེལ་པར་འབྱུང་བ་གང་།
དེ་ཉིད་ཁྱེད་ནི་སྟོང་པར་བཞེད། ཅེས་གསུངས་སོ། །གསུམ་པོ་འདི་
ལས་གཞན་པའི་སྟོང་གཞི་དོན་དམ་པར་གྲུབ་པ་ལ་དགག་བྱ་ཀུན་་་་་་
རྫོབ་བཀག་པའི་སྟོང་པ་ཉིད་ཅེས་བྱ་བ་ཅུང་ཟད་ཀྱང་བཞེད་པ་མ་་་་་
ཡིན་ཏེ། རྩ་བ་ཤེས་རབ་ལས། གལ་ཏེ་སྟོང་མིན་ཅུང་ཟད་ཡོད། །སྟོང་
པ་ཅུང་ཟད་ཡོད་པར་འགྱུར། །མི་སྟོང་ཅུང་ཟད་ཡོད་མིན་ན།།སྟོང་པ་
ཡོད་པར་ག་ལ་འགྱུར། །(༢༩༢ན)ཞེས་སྟོང་གཞི་མ་གྲུབ་པར་སྟོང་
པ་མ་གྲུབ་པའི་རྒྱུ་མཚན་ནི་དེ་ཉིད་ལས། རྒྱལ་བ་རྣམས་ཀྱིས་སྟོང་པ་
ཉིད༑ །ལྟ་ཀུན་གསལ་བ་མེད་པར་གསུངས། །གང་དག་སྟོང་པ་ཉིད་ལྟ་
བ༑ །དེ་དག་གྲུབ་ཏུ་མེད་པར་གསུངས། །ཞེས་སྟོང་ཉིད་ལ་བདེན་པར་
འཛིན་པ་རྣམས་གསལ་བ་མི་ནུས་པའི་ལྟ་བ་ཅན་དུ་གསུངས་པའི་་་
ཕྱིར་རོ། །གལ་ཏེ་རིགས་པའི་ཚོགས་དག་ལས་རང་སྟོང་ཙམ་བསྟན་
པའི་ཕྱིར་མ་གསུངས་ཀྱི། ཆོས་དབྱིངས་སུ་བསྟོད་པ་ལས། །གང་ཞིག་
ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་འཁོར་ལ།།སེམས་ཅན་ཀུན་
·91·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་ལོ། །གང་ཞིག་
འཁོར་བའི་རྒྱུར་གྱུར་པ། །དེ་ཉིད་སྦྱང་བ་བྱས་པ་ལས། །དག་པ་དེ་
ཉིད་མྱ་ངན་འདས། །ཆོས་ཀྱི་སྐུ་ལ་དེ་ཉིད་དོ། །ཞེས་གསུངས་ཀྱིས་
གཞན་སྟེ་དོན་དམ་པའི་བདེན་པ་བསྟན་པ་ཡིན་ནོ་ཞེ་། གཞུང་དེ་
ཉིད་ཀྱིས་ནི་སེམས་ཀྱི་རང་བཞིན་འོད་གསལ་བ་དེ་ཀུན་རྫོབ་ཏུ་ཉོན་
མོངས་པས་ཀུན་ནས་ཉོན་མོངས་པར་བྱས་པའི་ཚེ་འཁོར་བ་དང་དེ་་་
ཉིད་ལམ་བསྒོམས་ཏེ་གློ་བུར་གྱི་ཀུན་ནས་ཉོན་མོངས་འི་ཆོ་ཆོས་་་་་་་་་
རྣམས་སྦྱངས་པས་མྱ་ངན་ལས་འདས་པ་དང་ཆོས་ཀྱི་སྐུར་འགྱུར
བའི་ཚུལ་དེ་ཉིད། ཇི་ལྟར་མར་མེ་བུམ་ནང་ན། ཅུང་ཞིག་གསལ་བར་
མི་འགྱུར་བ། །དེ་བཞིན་ཉོན་མོངས་བུམ་ནང་ན། །ཆོས་ཀྱི་དབྱིངས་
ཀྱང་མི་མཐོང་ངོ༌། །ཞེས་དཔེ་དུ་མའི་སྒོ་ནས་སྟོན་པར་བྱེད་པ་ཙམ་
ཡིན་གྱི་ཀུན་རྫོབ་ཀྱིས་སྟོང་པའི་དེ་བཞིན་ཉིད་རྟག་པ་བརྟན་པ་དོན་་
དམ་པར་གྲུབ་པ་སྟོན་པའི་ཚིག་ཅུང་ཟད་ཀྱང་མེད་ལ་དོན་དམ་པར་་
བསྟོད་པ་དང་འཇིག་རྟེན་ལས་འདས་པར་བསྟོད་པ་སོགས་གཞན་་་་་
རྣམས་ལས་ཀྱང་རིགས་ཚོགས་དེའི་མཐུན་པར་སྤྲོས་པའི་མཐའ
ཐམས་ཅད་འགེགས་པར་མཛད་པའི་ཕྱིར་རོ། །དེའི་ཕྱིར་གཞན་སྟོང་
སྨྲ་བའི་ལུགས་འདི་ནི་འཕགས་པ་ཀླུ་སྒྲུབ་ཀྱི་ལུགས་ལས་ཕྱི་རོལ་ཏུ་་་
གྱུར་པ་ཡིན་ནོ། །ཞེས་བྱ་བར་ཁོང་དུ་ཆུད་པར་བྱའོ། །བྱམས་པའི་ཆོས་
དག་དང་ཐོགས་མེད་སྐུ་མཆེད་ཀྱི་གཞུང་ལུགས་( ༢༩༢བ)ལས་་་་་་་་
འབྱུང་བའི་སྟོང་པ་ཉིད་ནི་རྣམ་པ་གསུམ་སྟེ་འདི་ལྟར། རང་གི་མཚན་
ཉིད་ཀྱིས་སྟོང་པ་ཉིད་དང་། །དེ་བཞིན་དུ་ཡོད་པ་མ་ཡིན་པའི་སྟོང་པ་
.92.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཉིད་དང་། རང་བཞིན་གྱིས་སྟོང་པ་ཉིད་དོ། །དང་པོ་ནི་ཀུན་བཏགས་
པའི་ངོ་བོ་ཉིད་དང་། གཉིས་པ་ནི་གཞན་གྱི་དབང་གི་ངོ་བོ་ཉིད་དང་
གསུམ་པ་ནི་ཡོངས་སུ་གྲུབ་པའི་ངོ་བོ་ཉིད་དེ་སྔར་བཤད་ཟིན་ལ་
འཆད་པར་ཡང་འགྱུར་རོ། །དེ་ལྟར་ཡང་དབུས་དང་མཐའ་རྣམ་པར་
འབྱེད་པ་ལས། དངོས་མེད་དེ་ཡི་དངོས་མིན་དང་། །རང་བཞིན་གྱིས་
ནི་སྟོང་པར་འདོད། །ཅེས་དང་། མདོ་སྡེ་རྒྱན་ལས། །མེད་པའི་སྟོང་པ་
ཉིད་ཤེས་ཤིང་། །དེ་བཞིན་ཡོད་མིན་སྟོང་ཉིད་དང་། །རང་བཞིན་སྟོང་
པ་ཉིད་ཤེས་ན། །སྟོང་པ་ཤེས་པ་ཞེས་བརྗོད་དོ། །ཞེས་དང་། ནང་སྟོང་
པ་ཉིད་སོགས་བཅུ་དྲུག་ཀྱང་གསུངས་ཏེ། ཟ་བོ་བཟའ་བ་དེ་ཡི་ལུས། །
གནས་ཀྱི་གཞི་ཡི་སྟོང་པ་ཉིད། །དེ་ཡང་གང་གིས་ཇི་ལྟར་མཐོང་། །
གང་ཕྱིར་དེ་ཡང་སྟོང་པ་ཉིད། །དགེ་གཉིས་ཐོབ་པར་བྱ་ཕྱིར་དང་། །
རྟག་ཏུ་སེམས་ཅན་ཕན་བྱའི་ཕྱིར། །འཁོར་བ་བཏང་བར་མི་བྱའི་
ཕྱིར༑ །དགེ་བ་མི་ཟད་བྱ་བའི་ཕྱིར། །རིགས་ཀྱང་རྣམ་པར་དག་བྱའི་
ཕྱིར༑ །མཚན་དང་དཔེ་བྱད་ཐོབ་བྱའི་ཕྱིར། །སངས་རྒྱས་ཆོས་རྣམས་
དག་བྱའི་ཕྱིར། །བྱང་ཆུབ་སེམས་དཔའ་སྒྲུབ་པར་བྱེད། །གང་ཟག་
དང་ནི་ཆོས་རྣམས་ཀྱི། །དངོས་པོ་མེད་འདིར་སྟོང་པ་ཉིད། །དེ་དངོས་
མེད་པའི་དངོས་ཡོད་པ། །དེ་ནི་དེ་ལ་སྟོང་ཉིད་གཞན། །ཞེས་གསུངས་
སོ༑ །དེ་ལ་དང་པོ་བཅུ་བཞི་ནི་ཆོས་ཅན་ཐ་དད་པའི་བྱེ་བྲག་གིས་ཕྱེ་
བ་ཡིན་ལ་ཕྱི་མ་གཉིས་ནི་སྟོང་པ་ཉིད་ཀྱི་རང་གི་ངོ་བོ་ལས་ཕྱེ་བ་ཡིན་
ནོ༑ །དེ་ཡང་སྤྱིར་སྟོང་པ་ཉིད་ནི་གཞན་དབང་ཡང་དག་པ་མ་ཡིན་
པའི་ཀུན་རྟོག་དེ་ཉིད་གང་ཟག་དང་ཆོས་སུ་ཀུན་བཏགས་པའི་ཀུན་་་
•93.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཏགས་ཀྱིས་སྟོང་པ་ཉིད་ཡིན་ལ། དེ་ལ་ཡང་མེད་དགག་དང་མ་ཡིན་
དགག་གཉིས་སུ་ཡོད་པ་ལ་དགག་བྱ་ཀུན་བཏགས་བཀག་པའི་མེད་་་་
དགག་རྣམ་པ་བཅད་ཙམ་དེ་ཉིད་དངོས་པོ་མེད་པའི་སྟོང་པ་ཉིད་
ཡིན་ལ། དེས་ཁྱད་པར་དུ་བྱས་པའི་དགག་གཞི་མ་ཡིན་དགག་དེ་ཉིད་
ལ་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཅེས་བྱ་སྟེ་དེ་ནི་རྣམ་
གྲངས་པའི་ཡོངས་གྲུབ་ཡིན་ལ་གཞན་དབང་(༢༩༣ན)མཚན་ཉིད་
པ་ཡིན་ནོ། །ནང་སྟོང་པ་ཉིད་ནི་ཟ་བ་པོ་ནང་གི་སྐྱེ་མཆེད་དྲུག་ཏུ་
སྣང་བའི་རྣམ་རིག་དེ་ཉིད་གང་ཟག་དང་ཆོས་སུ་ཀུན་བཏགས་པའི་་་
ངོ་བོ་གདོད་མ་ནས་མ་གྲུབ་པའི་མེད་དགག་དང་མ་ཡིན་དགག་ཡིན་་
ལ་སྟོང་ཚུལ་འདི་གཞན་ལའང་འདི་སྦྱར་རོ། །ཕྱི་སྟོང་པ་ཉིད་ནི་
བཟའ་བྱ་ཕྱིའི་སྐྱེ་མཆེད་དྲུག་ཏུ་སྣང་བའི་རྣམ་རིག་ཡང་དག་པ་མ་་་་
ཡིན་པ་ཀུན་རྟོག་གིས་བསྡུས་པའོ། །ཕྱི་ནང་གི་ལུས་ཁོག་པར་སྣང་
བའི་་རྣམ་རིག་གོ །ཆེན་པོ་ནི་གནས་སྣོད་ཀྱི་འཇིག་རྟེན་དུ་སྣང་བའི་
རྣམ་རིག་གོ །སྟོང་པ་ཉིད་ནི་སྟོང་པ་ཉིད་དུ་སྣང་བའི་རྣམ་རིག་གོ
དོན་དམ་པ་ནི་སྟོང་པ་ཉིད་དོན་དམ་པར་རང་གི་ངོ་བོའོ། །འདུས་
བྱས་ནི་དད་སོགས་དགེ་བ་འདུས་བྱས་སོ། །འདུས་མ་བྱས་ནི་མྱང་
འདས་སོགས་དགེ་བ་འདུས་མ་བྱས་སོ། །མཐའ་ལས་འདས་པ་ནི་
བདག་གིས་འགྲོ་བ་ལ་ཕན་པར་བྱ་སྙམ་པའི་རྣམ་རིག་གོ །ཐོག་མ་
དང་ཐ་མ་མེད་པ་ནི་འཁོར་བར་སྣང་བའི་རྣམ་རིག་གོ །དོར་བ་མེད
པ་ནི་ཕུང་པོ་ལྷག་མེད་ཀྱི་ཚེ་ཡང་དགེ་བ་མི་ཟད་པར་བྱེད་པའོ། །རང་
བཞིན་ནི་རིགས་ཀྱི་རྣམ་རིག་གོ །རང་གི་མཚན་ཉིད་ནི་མཚན་དང་
·94·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དཔེ་བྱད་རྣམས་སོ། །ཆོས་ཐམས་ཅད་ནི་སྟོབས་སོགས་ཏེ་དེ་དག་རེ་
རེ་ཡང་ཀུན་བཏགས་པའི་བདག་དང་ཆོས་གཉིས་གཉིས་ཀྱིས་སྟོང་པ་
ནི་དེ་དང་དེའི་སྟོང་པ་ཉིད་དོ། །དེ་ལྟ་ན་གང་ལ་གང་མེད་པ་དེ་ནི་
དེས་སྟོང་ཞེས་དང་། འདི་ལ་ལྷག་མ་གང་ཡིན་པ་དེ་ནི་འདིར་ཡོད་
པའོ་ཞེས་པའི་གཞུང་ཡང་འདི་ལ་ལེགས་པར་འགྲིགས་པ་ཡིན་ཏེ་
འདི་ལྟར། དགག་གཞི་གཞན་དབང་གང་ལ་དགག་བྱ་ཀུན་བཏགས་
པའི་གང་ཟག་དང་ཆོས་གང་མེད་པ་དེ་ནི་དེས་སྟོང་ཞེས་པ་དང་།
དགག་གཞི་གཞན་དབང་འདི་ལ་དགག་བྱ་ཀུན་བཏགས་གང་བཀག་་
པའི་ལྷག་མ་གང་ཡིན་པའི་དགག་གཞི་གཞན་དབང་དེ་ནི་འདིར་་་་
ཡང་དག་པར་ཡོད་པའོ་ཞེས་པའི་ཚུལ་གྱིས་སོ། །ཡོད་པའང་ཡོད་པར་
མེད་པའང་མེད་པར་ཞེས་པའང་ལེགས་པར་དྲངས་པར་འགྱུར་ཏེ།
གཉིས་ཀྱིས་སྟོང་པའི་གཞན་དབང་རྣམ་རིག་ཙམ་གྲུབ་པའི་ཕྱིར་དང་།
གང་ཟག་དང་ཆོས་སུ་ཀུན་བཏགས་པའི་ངོ་བོ་ཉིད་རྣམ་པ་ཐམས་
ཅད་དུ་( ༢༩༣བ) ཡང་དག་པར་མ་གྲུབ་པའི་ཕྱིར་རོ། །དེས་ན་
དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །དེ་ལ་གཉིས་པོ་
ཡོད་མ་ཡིན། །སྟོང་པ་ཉིད་ནི་འདི་ལ་ཡོད། །དེ་ལ་ཡང་ནི་དེ་ཡོད་དོ། །
སྟོང་པ་མ་ཡིན་མི་སྟོང་མིན། །ཡོད་པས་མེད་པས་ཡོད་པས་ན། །དེ་ལྟ་
བས་ན་ཐམས་ཅད་བཤད། །འདི་ནི་དབུ་མའི་ལམ་ཡིན་ནོ། །ཞེས་
སོགས་གསུངས་པ་ཡང་ཚུལ་འདི་ལ་ལེགས་པར་འགྲིག་པ་ཡིན་གྱི་་
གཞན་སྟོང་དུ་སྨྲ་བ་དག་གི་ལུགས་ལ་ནི་མ་ཡིན་ཏེ། དེ་དག་གི་ལྟར་ན་
ཀུན་བཏགས་བཞིན་དུ་གཞན་དབང་ཡང་རང་གི་མཚན་ཉིད་ཀྱིས་མ་
·95·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྲུབ་པར་འགྱུར་དགོས་ན། གཞུང་འདི་དག་ཏུ་ནི་གཞན་དབང་ཡང་
དག་པ་མ་ཡིན་པའི་ཀུན་རྟོག་ནི་སྒྱུ་མའི་སྤྲུལ་གཞི་ལྟར་ཡང་དག་པར་
རྫས་སུ་གྲུབ་པར་བཤད་པའི་ཕྱིར་རོ། །དེ་ལྟར་ན་གཞན་དབང་ཀུན་
བཏགས་ཀྱིས་སྟོང་པའི་ཡོངས་གྲུབ་གཞན་སྟོང་བདེན་པར་གྲུབ་བོ་་་་་
ཞེས་སྨྲ་བའི་ཚུལ་འདི་ནི་འཕགས་པ་བྱམས་པ་དང་ཐོགས་མེད་སྐ྾་་་་་་
མཆེད་ཀྱི་གཞུང་ལུགས་དང་མཐུན་ནོ་ཞེས་བྱ་བ་འདི་ཡང་རིང་དུ་་་་་
སྤངས་པ་ཡིན་ཏེ། གོང་དུ་ཁོ་བོས་ཇི་སྐད་བཤད་པ་དང་། འོག་ནས་
འཆད་པར་འགྱུར་བ་ལས་མ་གཏོགས་པའི་སྟོང་པ་ཉིད་དང་མཚན་་་་་
ཉིད་གསུམ་གྱི་རྣམ་གཞག་གཞན་ནི་སྐྱེས་བུ་དེ་དག་གི་གཞུང་ལུགས་་་
ལས་ཅུང་ཟད་ཀྱང་མི་འབྱུང་ལ། རྣམ་གཞག་དེ་དག་དང་ཕྱོགས་སྔ་མ་
ནི་ཤིན་ཏུ་འགལ་བར་སྣང་བའི་ཕྱིར་རོ། །དེའི་ཕྱིར་འདི་ནི་ཐེག་པ་
ཆེན་པོའི་མདོ་སྡེ་རྣམས་ཀྱི་དགོངས་པ་དང་དེའི་དགོངས་འགྲེལ་རྣམ་
རིག་པ་དང་དབུ་མའི་གྲུབ་མཐའ་ལས་ཀྱང་ཕྱི་རོལ་ཏུ་གྱུར་པ་ཡིན་ནོ་
ཞེས་བྱ་བ་འདི་ལེགས་པར་གྲུབ་པ་ཡིན་ནོ། །འདི་རྣམས་ནི་ཁོ་བོས་
གྲུབ་མཐའ་ངན་པ་འདིའི་མཚང་རགས་པ་ཅུང་ཟད་ཅིག་སྨོས་པར་་་་
ཟད་ཀྱི་ཞིབ་མོར་དཔྱད་ན་མདོ་སྡེ་ལ་མི་འཇུག་འདུལ་བ་ལ་མི་སྣང་་་་
ཆོས་ཉིད་དང་འགལ་བ་སོགས་ལུང་དང་རིགས་པའི་གནོད་བྱེད་དུ་་་་
མ་ཞིག་ཡོད་མོད་ཀྱི་འདིར་ནི་དཀྱུས་མ་འཆད་པའི་བགེགས་སུ་འགྲོ་་་
བའི་ཕྱིར་མ་སྤྲོས་སོ། །དེ་ནི་ཀུན་བཏགས་པ་ལ་(༢༩༤ན)སོགས་
པའི་ངོ་བོ་ཉིད་གསུམ་པོ་དེ་དག་སོ་སོའི་རང་བཞིན་བརྗོད་པར་བྱའོ།།
དེ་ལ་གཞན་གྱི་དབང་གི་ངོ་བོ་ཉིད་གང་ཞེ་ན། ཀུན་གཞིའི་རྣམ་པར་
•96·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཤེས་པ་ས་བོན་ཅན་ཡང་དག་པ་མ་ཡིན་པའི་ཀུན་ཏུ་རྟོག་པས་བསྡུས་
པའི་རྣམ་པར་རིག་པའོ། །དེ་དག་ཀྱང་གང་ཞེ་ན། ལུས་དང་། ལུས་
ཅན་དང་། ཟ་བ་པོའི་རྣམ་པར་རིག་པ་དང༌། དེས་ཉེ་བར་སྤྱད་པར་
བྱ་བའི་རྣམ་རིག་དང་། དེ་ལ་ཉེ་བར་སྤྱོད་པའི་རྣམ་རིག་དང་། དུས་
ཀྱི་རྣམ་རིག་དང་། གྲངས་ཀྱི་རྣམ་པར་རིག་པ་དང་། ཡུལ་གྱི་རྣམ་པར་
རིག་པ་དང་། ཐ་སྙད་ཀྱི་རྣམ་པར་རིག་པ་དང་། བདག་དང་གཞན་གྱི་
རྣམ་པར་རིག་པ་དང༌། བདེ་འགྲོ་དང་ངན་འགྲོ་དང་འཆི་འཕོ་དང་
སྐྱེ་བའི་རྣམ་རིག་པའོ། །དེ་ལ་ལུས་ཀྱི་རྣམ་པར་རིག་པ་ནི་མིག་ལ་
སོགས་པ་དབང་པོ་གཟུགས་ཅན་དུ་སྣང་བའོ། །ལུས་ཅན་གྱི་རྣམ་པར་
རིག་པ་ནི་ཡིད་ཀྱི་དབང་པོར་སྣང་བའོ། །ཟ་བ་པོའི་རྣམ་པར་རིག་པ་
ནི་ཡིད་ཀྱི་རྣམ་པར་ཤེས་པར་སྣང་བའོ། །དེས་ཉེ་བར་སྤྱད་པར་བྱ་
བའི་རྣམ་པར་རིག་པ་ནི་གཟུགས་ལ་སོགས་པ་ཕྱིའི་སྐྱེ་མཆེད་རྣམས་་་
སུ་སྣང་བའོ། །དེ་ལ་ཉེ་བར་སྤྱོད་པའི་རྣམ་པར་རིག་པ་ནི་མིག་གི་རྣམ་
པར་ཤེས་པ་ལ་སོགས་པ་ལྔར་སྣང་བའོ། །དུས་ཀྱི་རྣམ་པར་རིག་པ་ནི་
དུས་གསུམ་དུ་སྣང་བའོ། །གྲངས་ཀྱི་རྣམ་པར་རིག་པ་ནི་གཅིག་ལ་
སོགས་པར་བགྲང་བར་སྣང་བའོ། །ཡུལ་གྱི་རྣམ་པར་རིག་པ་ནི་གྲོང་
དང་ཀུན་དགའ་ར་བ་ལ་སོགས་པར་སྣང་བའོ། །ཐ་སྙད་ཀྱི་རྣམ་པར་
རིག་པ་ནི་མཐོང་བ་དང་ཐོས་པ་དང་བྱེ་བྲག་ཕྱེད་པ་དང་རྣམ་པར་་་་
ཤེས་པ་རྣམས་སོ། །བདག་དང་གཞན་གྱི་རྣམ་པར་རིག་པ་ནི་ལུས་ལ་
སོགས་པ་འདི་ནི་བདག་གིའོ་འདི་ནི་གཞན་གྱིའོ་ཞེས་བྱེ་བྲག་ཏུ་
འཛིན་པར་བྱེད་པའོ། །བདེ་འགྲོ་དང་ངན་འགྲོ་དང་འཆི་འཕོ་དང་སྐྱེ་
·97.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་རྣམ་པར་རིག་པ་རྣམས་ནི་ལྷ་དང་མི་དང་སེམས་ཅན་དམྱལ་བ་་
དང་དུད་འགྲོ་དང་ཡི་དྭགས་དང་སྐྱེ་བ་དང་འཆི་བར་སྣང་བའོ། །
རྣམ་པར་རིག་པ་འདི་དག་ནི་བག་ཆགས་རྣམ་པ་གསུམ་ལས་འབྱུང་་
སྟེ༑ (༢༩༤བ)འདི་ལྟར། ལུས་དང་ལུས་ཅན་དང་ཟ་བ་པོའི་རྣམ་
པར་རིག་པ་ནས་ཐ་སྙད་ཀྱི་རྣམ་པར་རིག་པའི་བར་གང་ཡིན་་པ་
རྣམས་ནི་མངོན་པར་བརྗོད་པའི་བག་ཆགས་ལས་འབྱུང་ངོ་། །བདག་
དང་གཞན་གྱི་རྣམ་པར་རིག་པ་ནི་བདག་ཏུ་ལྟ་བའི་བག་ཆགས་ལས་་
འབྱུང་ངོ་། །བདེ་འགྲོ་ནས་སྐྱེ་བའི་བར་གྱི་རྣམ་པར་རིག་པ་གང་ཡིན་
པ་རྣམས་ནི་སྲིད་པའི་ཡན་ལག་གི་བག་ཆགས་ལས་འབྱུང་ངོ་། །དེ་ལ་
ལུས་དང་ལུས་ཅན་གྱི་རྣམ་པར་རིག་པ་ནི་ནང་གི་ཁམས་དྲུག་ཡིན་་་་་་
ནོ༑ །དེས་ཉེ་བར་སྤྱད་པའི་རྣམ་པར་རིག་པ་ནི་ཕྱིའི་ཁམས་དྲུག་ཡིན་
ནོ༑ །དེ་ལ་ཉེ་བར་སྤྱོད་པ་དང་ཟ་བ་པོའི་རྣམ་པར་རིག་པ་ནི་རྣམ་
པར་ཤེས་པའི་ཁམས་དྲུག་ཡིན་ནོ། །རྣམ་པར་རིག་པ་ལྷག་མ་རྣམས་
ནི་འདི་དག་གི་རབ་ཏུ་དབྱེ་བ་ཡིན་པར་རིག་པར་བྱའོ། །དེ་ཡང་དུས་
དང་གྲངས་ཀྱི་རྣམ་པར་རིག་པ་ནི་ཟ་བའི་རྣམ་པར་རིག་པས་བསྡུས་་
སོ༑།ཡུལ་དང་ཐ་སྙད་ཀྱི་རྣམ་པར་རིག་པ་ནི་དེས་ཉེ་བར་སྤྱད་པར་བྱ་
བའི་རྣམ་རིག་གིས་བསྡུས་སོ། །བདག་དང་གཞན་གྱི་རྣམ་པར་རིག་པ་
ནི་ལུས་ཅན་གྱི་རྣམ་པར་རིག་པས་བསྡུས་སོ །བདེ་འགྲོ་ལ་སོགས་
པའི་རྣམ་པར་རིག་པ་བཞི་ནི་ལུས་ཀྱི་རྣམ་པར་རིག་པས་བསྡུས་སོ །
རྣམ་པར་རིག་པ་འདི་རྣམ་པར་ཤེས་པ་བརྒྱད་ཀྱིས་བསྡུས་སམ་མི་་་་་་་
བསྡུས་སོ་ཞེ་ན་བསྡུས་པར་རིག་པར་བྱའོ། །ཇི་ལྟར་ཞེ་ན། དེ་ལ་ཀུན་
·98·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཞིའི་རྣམ་པར་ཤེས་པས་ནི་ལུས་ཀྱི་རྣམ་པར་རིག་པ་དང་ེདེས་ཉེ་
བར་སྤྱད་པར་བྱ་བའི་རྣམ་པར་རིག་པ་རྣམས་བསྡུས་པར་བལྟའོ།
ཉོན་མོངས་པ་ཅན་གྱི་ཡིད་ཀྱིས་ནི་ལུས་ཅན་གྱི་རྣམ་པར་རིག་པའོ།
ཡིད་ཀྱི་རྣམ་པར་ཤེས་པས་ནི་ཟ་བ་པོའི་རྣམ་པར་རིག་པའོ། །དབང་
པོའི་རྣམ་པར་ཤེས་པས་ནི་དེ་ལ་ཉེ་བར་སྤྱོད་པའི་རྣམ་པར་རིག་་་་་་་་
པའོ༑ །ལྷག་མ་རྣམས་ནི་རྣམ་པར་རིག་པ་ལྔ་པོ་དེ་དག་གི་ཁྱད་པར་
ཡིན་པའི་ཕྱིར། ཅི་རིགས་པར་བསྡུས་པར་རིག་པར་བྱའོ། །གཞན་ཡང་
དབུས་དང་མཐའ་རྣམ་པར་འབྱེད་པ་ལས། དོན་དང་སེམས་ཅན་
བདག་རྣམ་རིག །སྣང་བའི་རྣམ་པར་ཤེས་པ་ནི། རབ་ཏུ་སྐྱེའོ། །ཞེས་
གསུངས་པ་ལྟར་( ༢༩༥ན)རྣམ་པར་རིག་པ་བཞི་སྟེ་དོན་དུ་སྣང་བ་
དང་སེམས་ཅན་དུ་སྣང་བ་དང་བདག་ཏུ་སྣང་བ་དང་རྣམ་པར་རིག་
པར་སྣང་བའོ། །དེ་ལ་དོན་དུ་སྣང་བ་ནི་ཀུན་གཞིའི་རྣམ་པར་ཤེས་པ་
དེ་ཉིད་གཟུགས་སྒྲ་ལ་སོགས་པའི་ཡུལ་དུ་སྣང་བའོ། །སེམས་ཅན་དུ་
སྣང་བ་ནི་ཀུན་གཞི་ཉིད་རང་དང་གཞན་གྱི་རྒྱུད་ཀྱི་མིག་ལ་སོགས་་་་་
པའི་དབང་པོ་ལྔར་སྣང་བའོ། །དེ་གཉིས་ནི་ཀུན་གཞིའི་རྣམ་པར་ཤེས་
པ་ཡིན་ནོ། །བདག་ཏུ་སྣང་བ་ནི་ཉོན་མོངས་ཅན་གྱི་ཡིད་ཡིན་ནོ། །
རྣམ་པར་རིག་པར་སྣང་བ་ནི་རྣམ་པར་ཤེས་པའི་ཆོས་དྲུག་ཡིན་ནོ། །
དེ་ལ་རྣམ་པར་རིག་པ་བཞི་པོ་འདི་རྒྱས་པར་ཕྱེ་ན་ཡང་ལུས་དང་་་་་་་
ལུས་ཅན་ལ་སོགས་པའི་རྣམ་པར་རིག་པ་རྣམས་སུ་འགྱུར་ལ། དེ་
རྣམས་མདོར་བསྡུ་ན་ཡང་བཞི་པོ་འདི་ཉིད་དུ་འགྱུར་བའི་ཕྱིར་དེ་་་་
རྣམས་ཕན་ཚུན་གཅིག་གིས་བསྡུས་པར་བལྟ་བར་བྱའོ། །དེ་ལྟར་ན་
•99.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་དག་པ་མ་ཡིན་པའི་ཀུན་ཏུ་རྟོག་པ་ཇི་སྙེད་པ་ཐམས་ཅད་ནི
སྔར་བཤད་པའི་རྣམ་པར་རིག་པ་དེ་དག་ཏུ་འདུས་ལ། རྣམ་པར་རིག་
པ་དེ་ཐམས་ཅད་ནི་གཞན་གྱི་དབང་གི་ངོ་བོ་ཉིད་ཅེས་བྱའོ། །དེ་དག་
གི་དོན་མདོར་བསྡུས་ཏེ་ཇི་སྐད་དུ་སུམ་ཅུ་པ་ལས། གཞན་གྱི་དབང་
གི་ངོ་བོ་ཉིད། །རྣམ་རྟོག་ཡིན་ཏེ་རྐྱེན་ལས་སྐྱེས། །ཞེས་གསུངས་པ་ལྟར་
།དེ་ལ་ཀུན་བཏགས་པའི་ངོ་བོ་ཉིད་གང་ཞེ་ན། ཇི་སྐད་བཤད་པའི་
གཞན་གྱི་དབང་གི་གཟུང་ཆ་ལ་རྣམ་པར་རྟོག་པས་གང་ཟག་དང
ཆོས་སུ་སྒྲོ་བཏགས་པར་གྱུར་པ་ཐ་སྙད་དུ་བྱིས་པའི་ཤེས་པའི་སྤྱོད་
ཡུལ་དུ་ཡོད་ཅིང་རིགས་པས་དཔྱད་མི་བཟོད་པས་རྫས་ཀྱི་ངོ་བོར་་་་་་་
ཅུང་ཟད་ཀྱང་མེད་པ་སྟེ། ཇི་སྐད་དུ་དེ་ཉིད་ལས། རྣམ་པར་རྟོག་པ་
གང་གང་གིས། །དངོས་པོ་གང་གང་རྣམ་བརྟགས་པ། །དེ་ཉིད་ཀུན་ཏུ་
བརྟགས་པ་ཡི། །ངོ་བོ་ཉིད་དེ་དེ་མེད་དོ། །ཞེས་གསུངས་པ་ལྟར་རོ། །
དེ་ལ་རྟོག་བྱེད་གང་གིས་བརྟག་བྱ་གང་ལ་རྣམ་པ་ཇི་ལྟར་དུ་རྟོག
པར་བྱེད་ཅེ་ན། ཡིད་ཀྱི་རྣམ་པར་ཤེས་པས་ཀུན་ཏུ་རྟོག་པར་བྱེད་དེ་
ཤེས་པ་གཞན་ནི་རྣམ་པར་རྟོག་པ་ཅན་མ་ཡིན་པའི་ཕྱིར་རྣམ་པར
(༢༩༥བ)རྟོག་པར་མི་བྱེད་དོ། །ཡིད་ཀྱི་རྣམ་པར་ཤེས་པ་དེ་ནི་རང་
གི་མངོན་པར་བརྗོད་པའི་བག་ཆགས་ཀྱི་ས་བོན་ལས་བྱུང་ཞིང་རྣམ་་་
པར་རིག་པ་གཞན་ཐམས་ཅད་ཀྱི་མངོན་པར་བརྗོད་པའི་བག་ཆགས་
ཀྱི་ས་བོན་ལས་ཀྱང་འབྱུང་བས་ཡུལ་དང་དབང་པོ་དང་རྣམ་པར
ཤེས་པ་ལ་སོགས་པ་མཐའ་ཡས་པའི་རྣམ་པ་ཅན་དུ་འབྱུང་ལ། རང་
གི་རྣམ་པ་དང་མཐུན་པར་བདག་དང་ཆོས་ཀྱི་ངོ་བོ་དང་ཁྱད་པར་སྣ་
·100·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཚོགས་པར་སྒྲོ་བཏགས་ནས་དེ་དང་དེར་ཐ་སྙད་འདོགས་པར་བྱེད་༽།
དེའི་ཕྱིར་ཡིད་ཀྱི་རྣམ་པར་ཤེས་པ་ཉིད་ཀྱིས་ཀུན་རྟོག་པར་བྱེད་དོ། །
གཞན་གྱི་དབང་གི་ངོ་བོ་ཉིད་ནི་དེས་ཀུན་ཏུ་བརྟག་པར་བྱ་བའི་གཞི་
ཡིན་ཏེ་འདི་ལྟར། ལུས་དང་ལུས་ཅན་དང་ཟ་བ་པོའི་རྣམ་པར་རིག་
པ་ནི་བདག་ཏུ་ཀུན་ཏུ་བརྟག་པར་བྱ་བའི་གཞི་ཡིན་ཏེ་ནང་གི་ཕུང་་་་
པོ་ཁམས་དང་སྐྱེ་མཆེད་རྣམས་ལ་བདག་ཏུ་འཛིན་པའི་ཕྱིར་དང་་་་་་
ནང་གི་ཕུང་པོ་ལ་སོགས་པ་དེ་དག་ཀྱང་རྣམ་པར་རིག་པ་གསུམ་པོ་་་་
དེ་ཙམ་དུ་ཟད་པའི་ཕྱིར་རོ། །དེས་ཉེ་བར་སྤྱད་པར་བྱ་བ་དང་དེ་ལ
ཉེ་བར་སྤྱོད་པར་བྱེད་པའི་རྣམ་པར་རིག་པ་དག་ཆོས་སུ་ཀུན་ཏུ་
བརྟག་པར་བྱ་བའི་གཞི་ཡིན་ཏི། བྱིས་པ་དག་ཡུལ་དང་ཡུལ་ཅན་དུ་
སྣང་བ་ཙམ་ལ་གཟུང་བ་དང་འཛིན་པར་མངོན་པར་ཞེན་པར་བྱེད་་་
ཅིང་ཡུལ་དང་ཡུལ་ཅན་དུ་སྣང་བ་ཡང་རྣམ་པར་རིག་པ་གཉིས་པོ་དེ་
ཙམ་དུ་ཟད་པའི་ཕྱིར་རོ།
།གཞན་དབང་རྣམ་རིག་ཙམ་དེ་དག་ཇི་
སྲིད་གནས་མ་གྱུར་གྱི་བར་དུ་བདག་དང་ཆོས་ཀྱི་ངོ་བོར་མཚན་མར་་
འཛིན་པར་བྱེད། དེ་དང་དེར་མངོན་པར་ཞེན་པར་བྱེད། ཐ་སྙད་
འདོགས་པར་བྱེད། དེ་དང་དེར་མ་གྲུབ་ཀྱང་དེ་དང་དེར་ཡོད་དོ་ཞེས་
སྒྲོ་འདོགས་པར་བྱེད་པ་ནི་བརྟག་པར་བྱ་བ་གཞན་གྱི་དབང་ལ་རྟོག་
པར་བྱེད་པ་ཡིད་ཀྱི་ཤེས་པས་ཇི་ལྟར་ཀུན་བཏགས་པའི་རྣམ་པའོ། །
དེ་ལ་ཡོངས་སུ་གྲུབ་པའི་ངོ་བོ་ཉིད་གང་ཞེ་ན། གཞན་དབང་ཡང་
དག་པ་མ་ཡིན་པའི་ཀུན་ཏུ་རྟོག་པ་དེ་ཉིད་ཇི་སྐད་བཤད་པའི་ཀུན་་་་
བཏགས་པའི་ངོ་བོར་གདོད་མ་ནས་མ་གྲུབ་པའི་སྟོང་པ་ཉིད་རྣམ་་་་་་
· 101·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་མི་( ༢༩༦ན)རྟོག་པའི་ཡེ་ཤེས་ཀྱི་སྤྱོད་ཡུལ་དུ་གྱུར་པའི་ཆོས་་་་་
བདག་མེད་པའི་ངོ་བོར་གྱུར་པ་སྟེ།ཇི་སྐད་དུ་དེ་ཉིད་ལས། གྲུབ་ནི་དེ་
ལ་སྔ་མ་པོ། །རྟག་ཏུ་མེད་པར་གྱུར་པ་གང༌། །ཞེས་གང་གསུངས་པ་
ཡིན་ནོ། །དེ་ཉིད་གནས་སྐབས་ཐམས་ཅད་དུ་གཞན་དུ་མི་འགྱུར་བའི་
ཕྱིར་དེ་བཞིན་ཉིད་དོ། །ཕྱིན་ཅི་མ་ལོག་པའི་ཕྱིར་ཡང་དག་པའི་
མཐའ་འོ། །སྤྲོས་པ་ཉེ་བར་ཞི་བའི་ཕྱིར་མཚན་མ་མེད་པའོ། །ཡེ་ཤེས་
དམ་པའི་སྤྱོད་ཡུལ་ཡིན་པའི་ཕྱིར་དོན་དམ་པའོ། །དེ་རྟོགས་པས་
འཕགས་པའི་ཆོས་རྣམས་ཐོབ་པར་འགྱུར་བས་འཕགས་པའི་ཆོས་
ཀུན་གྱི་རྒྱུ་ཡིན་པའི་ཕྱིར་ཆོས་ཀྱི་དབྱིངས་སོ། །དེ་ལྟར་ཡང་དབུས་
དང་མཐའ་རྣམ་པར་འབྱེད་པ་ལས། དེ་བཞིན་ཉིད་དང་ཡང་དག་
མཐའ༑ །མཚན་མ་མེད་པ་དོན་དམ་སྟེ། ཆོས་ཀྱི་དབྱིངས་རྣམས་རྣམ་
གྲངས་སོ།། །གཞན་མིན་ཕྱིན་ཅི་ལོག་མ་ཡིན། །དེ་འགགས་འཕགས་
པའི་སྤྱོད་ཡུལ་དང་།འཕགས་པའི་ཆོས་ཀྱི་རྒྱུ་ཡི་ཕྱིར། །རྣམ་གྲངས་
དོན་ཏེ་གོ་རིམ་བཞིན། །ཞེས་གང་གསུངས་པ་ཡིན་ནོ། །དེ་ལྟ་བུའི་
ཡོངས་གྲུབ་དེ་ཡང་རྣམ་པ་གཉིས་ཏེ་དངོས་པོ་མེད་པའི་སྟོང་པ་ཉིད་་
དང་དངོས་པོ་མེད་པའི་ངོ་བོ་ཉིད་སྟོང་པ་ཉིད་དོ། །དང་པོ་ནི་གཞན་
དབང་ལ་གང་ཟག་དང་ཆོས་ཀྱི་བདག་དོན་གཞན་གྱིས་དབེན་པའི་་་་
སྟོང་ཉིད་མེད་དགག་གི་རང་བཞིན་ནོ། །གཉིས་པ་ནི་གཞན་དབང་དེ་
ཉིད་བདག་གཉིས་ཀྱི་ངོ་བོར་མ་གྲུབ་པའི་སྟོང་ཉིད་མ་ཡིན་དགག་གི་་
རང་བཞིན་ཏེ་གཞན་དབང་རྣམ་རིག་གཉུག་མའི་ངོ་བོ་སེམས་རང་་་་་
བཞིན་གྱིས་འོད་གསལ་བ་ཞེས་བརྗོད་པ་གང་ཡིན་པའོ། །དེ་སྐད་དུ་
·102.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཡང་དབུས་མཐའ་ལས། གང་ཟག་དང་ནི་ཆོས་རྣམས་ཀྱི། །དངོས་པོ་
མེད་འདིར་སྟོང་པ་ཉིད། །དེ་དངོས་མེད་པའི་དངོས་ཡོད་པ།།དེ་ནི་དེ་
ལ་སྟོང་ཉིད་གཞན། །ཞེས་གང་གསུངས་པ་ཡིན་ནོ། །ཡང་དག་པ་མ་
ཡིན་པའི་ཀུན་ཏུ་རྟོག་པ་དེ་ཉིད་ཇི་ལྟར་ན་གཞན་དབར་ཡིན་ལ་ཅིའི་
ཕྱིར་གཞན་གྱི་དབང་ཞེས་བྱ་ཞེ་ན། རང་གི་ས་བོན་ལས་གཉིག་སུ
སྣང་བའི་ངོ་བོར་སྐྱེ་བའི་ཕྱིར་རྐྱེན་( ༢༩༦བ) གཞན་གྱི་དབང་བྱེད་
པ་ཡིན་ལ་སྐྱེས་ནས་ཀྱང་བདག་ཉིད་སྐད་ཅིག་ལས་ལྷག་པར་གནས་་་
མི་ནུས་པའི་ཕྱིར་གཞན་གྱི་དབང་ཞེས་བྱའོ། །བདག་དང་ཆོས་སུ་སྒྲོ་
བཏགས་པ་དེ་དག་ཇི་ལྟར་ན་ཀུན་བཏགས་པ་ཡིན་ལ་ཅིའི་ཕྱིར་ཀུན་་
བཏགས་པ་ཞེས་བྱ་ཞེ་ན། ཡིད་ཀྱི་རྣམ་པར་ཤེས་པ་ཀུན་ཏུ་རྟོག་པ་
དཔག་ཏུ་མེད་པའི་རྣམ་པ་ཅན་རྣམས་ཀྱི་དམིགས་པ་ཡིན་པའི་ཕྱིར་་་
ཀུན་བཏགས་པ་ཡིན་ལ་རང་གི་མཚན་ཉིད་མེད་པ་ལ་ཀུན་ཏུ་རྟོག་པ་
ཙམ་དུ་དམིགས་པས་ན་ཀུན་བཏགས་པ་ཞེས་བྱའོ། །སྟོང་པ་ཉིད་དེ་
ཇི་ལྟར་ན་ཡོངས་སུ་གྲུབ་པ་ཡིན་ལ་ཅིའི་ཕྱིར་ཡོངས་སུ་གྲུབ་པ་ཞེས་་་་
·ཆོས་
བྱ་ཞེ་ན། གཞན་དུ་མི་འགྱུར་བའི་ཕྱིར་ཡོངས་སུ་གྲུབ་པ་ཡིན་
ཀུན་གྱི་མཆོག་ཡིན་པའི་ཕྱིར་ཡོངས་སུ་གྲུབ་པ་ཞེས་བྱ་སྟེ་རྣམ་པར་་་་་
དག་པའི་དམིགས་པ་ཡིན་པ་དང་དགེ་བའི་ཆོས་ཀུན་གྱི་མཆོག་ཡིན་་་
པའི་ཕྱིར་རོ། །གཞན་གྱི་དབང་ལ་རྣམ་པ་དུ་ཡོད་ཅེ་ན། རྒྱས་པར་ཕྱེ
ན་ཚད་མེད་དེ་ཡང་དག་པ་མ་ཡིན་པའི་ཀུན་ཏུ་རྟོག་པའི་དབྱེ་བ་ཇི་་་
སྙེད་པ་ཀུན་དེའི་དབྱེ་བ་ཡིན་པའི་ཕྱིར་རོ། །མདོར་བསྡུ་ན་བག་
ཆགས་ཀྱི་གཞན་དབང་དང་ཀུན་ནས་ཉོན་མོངས་དང་རྣམ་པར་བྱང
·103.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ངོ་བོར་ཡོངས་སུ་མ་གྲུབ་པའི་གཞན་དབང་གཉིས་སོ། །དེ་དག་
གི་དོན་ཅི་ཞེ་ན་ཡང་དག་པ་མ་ཡིན་པའི་ཀུན་ཏུ་རྟོག་པ་འདི་ཉིད་་་་་
རང་གི་བག་ཆགས་ཀྱི་ས་བོན་གྱི་དབང་གིས་གཉིས་སུ་སྣང་བའི་ངོ་་་་་་
བོར་སྐྱེས་པའི་ཕྱིར་གཞན་དབང་དང་པོར་བཞག་ལ། རང་བཞིན་
གྱིས་རྣམ་པར་དག་པས་ཀུན་ནས་ཉོན་མོངས་པའི་ངོ་བོར་མཐའ་་་་
གཅིག་ཏུ་མ་གྲུབ་ལ་གློ་བུར་དུ་ཀུན་ནས་ཉོན་མོངས་པས་དཀྲུགས་་་་་་་
པའི་ཕྱིར་མཐའ་གཅིག་ཏུ་རྣམ་པར་བྱང་བའི་ངོ་བོར་མ་གྲུབ་པས་་་་་
གཞན་དབང་གཉིས་པར་བཞག་གོ་ཞེས་བྱ་བར་ཁོ་བོས་སེམས་སོ། །
ཡང་ན་ཡོངས་སུ་དག་པ་དང་མ་དག་པའི་བྱེ་བྲག་གིས་གཞན་དབང་་
རྣམ་པ་གཉིས་ཡིན་ནོ། །དང་པོ་ནི་འཕགས་པ་རྣམས་ཀྱི་རྗེས་ལས་
ཐོབ་པ་དག་པའི་འཇིག་རྟེན་པ་གང་ཡིན་པས་ཏེ་དེ་ཡང་གཟུང་བ་་་་་
དང་འཛིན་པའི་ངོ་བོར་སྣང་བ་ཉིད་ཀྱིས་ཁམས་(༢༩༧ན)གསུམ་་་
པའི་རྣམ་པ་ཅན་ཡིན་པའི་ཕྱིར་གཞན་གྱི་དབང་ཡིན་ནོ། །གཉིས་པ་
ནི་བྱིས་པ་རྣམས་ཀྱི་རྒྱུད་ལ་ཡོད་པའི་ཡང་དག་པ་མ་ཡིན་པའི་ཀུན་་་་
ཏུ་རྟོག་པའོ། །ཀུན་བཏགས་པ་དུ་ཡོད་ཅེ་ན། རྒྱས་པར་ཕྱེ་ན་ཚད་མེད་
དེ་རྣམ་པར་རྟོག་པ་མཐའ་ཡས་པས་གང་དེ་དག་གིས་ཀུན་བཏགས་་་
པ་ཡང་དེ་སྙེད་ཡོད་པའི་ཕྱིར་རོ། །མདོར་བསྡུ་ན་གང་ཟག་དང་ཆོས་
སུ་ཀུན་བཏགས་པ་གཉིས་ཡིན་ལ། དེ་དག་རེ་རེ་ལ་ཡང་ངོ་བོ་དང་
ཁྱད་པར་དུ་ཀུན་བཏགས་པ་གཉིས་གཉིས་ཡིན་ནོ། །ཡོངས་སུ་གྲུབ་པ་
ལ་རྣམ་པ་དུ་ཡོད་ཅེ་ན། དེ་ནི་ནམ་མཁའི་དཀྱིལ་ལྟར་ཆོས་ཀྱི་
དབྱིངས་ཀྱི་ངོ་བོར་རོ་གཅིག་པའི་ཕྱིར་དོན་དམ་པར་ནི་དབྱེ་བ་ཅུང་་
·104·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཟད་ཀྱང་མེད་དོ། །འོན་ཀྱང་སྤྲོས་པ་ལ་དགའ་བའི་ངོར་འཁོར་དང
བཅས་པའི་དབྱེ་བའི་དབང་དུ་བྱས་ན་རྣམ་པ་གཉིས་ཏེ་རྟག་པ་དང་་
མི་རྟག་པའི་ཡོངས་སུ་གྲུབ་པའོ། །དང་པོ་ལ་ཡང་རང་བཞིན་གྱིས་
ཡོངས་སུ་གྲུབ་པ་དང་རྣམ་པར་དག་པའི་ཡོངས་སུ་གྲུབ་པ་གཉིས་སོ།།
དེ་དག་ཀྱང་གོ་རིམ་བཞིན་དུ་དྲི་མ་དང་བཅས་པའི་དེ་བཞིན་ཉིད་་
དང་དྲི་མ་མེད་པའི་དེ་བཞིན་ཉིད་དོ། །རྣམ་པར་དག་པའི་ཡོངས་སུ་
གྲུབ་པ་དེ་ཐོབ་པར་བྱེད་པའི་ལམ་གྱི་ངོ་བོ་ས་བོན་དང་བཅས
དམིགས་པ་དང་བཅས་པ་ནི་མི་རྟག་པའི་ཡོངས་སུ་གྲུབ་པ་ཡིན་ལ།
དེ་ཡང་རྣམ་པར་བྱང་བའི་ལམ་དང་ལམ་དེའི་དམིགས་པ་རྣམ་པ
གཉིས་ཡིན་ནོ། །དང་པོ་ལ་ཡང་རྒྱུ་དང་འབྲས་བུ་གཉིས་ཡིན་ལ། དང་
པོ་ནི་རང་བཞིན་དུ་གནས་པའི་རིགས་ཏེ་དེ་ཡང་ཀུན་གཞི་ཡོད་པའི་་
ཟག་པ་མེད་པའི་ས་བོན་ཐོག་མ་མེད་པ་ནས་བརྒྱུད་དེ་འོངས་པ་ཆོས་
ཉིད་ཀྱིས་ཐོབ་པའི་སྐྱེ་མཆེད་དྲུག་གི་ཁྱད་པར་ཞེས་བརྗོད་པ་གང
ཡིན་པ་སྟེ་དེའི་རང་བཞིན་གཏན་ལ་དབབ་པ་ནི་སྔར་རྒྱས་པར་་་་་་་་་་
བཤད་ཟིན་ཏོ། །ཅིའི་ཕྱིར་དེ་ཡོངས་སུ་གྲུབ་པས་བསྡུས་ཤེ་ན། ཐེག་པ་
ཆེན་པོ་བསྡུས་པ་ལས། བྱང་ཆུབ་སེམས་དཔའ་ལས་དང་པོ་པ་རྣམས་
ཀྱི་འཇིག་རྟེན་པ་ཡིན་ཡང་ཆོས་ཀྱི་( ༢༩༧བ) སྐུས་བསྡུས་པ་དང་།
ཉན་ཐོས་དང་རང་སངས་རྒྱས་རྣམས་ཀྱི་རྣམ་པར་གྲོལ་བའི་ལུས་སུ་་་
བསྡུས་པར་བལྟའོ། །ཞེས་གསུངས་པས་ཀུན་བཏགས་དང་གཞན་
དབང་མ་ཡིན་ཏེ་ཀུན་ནས་ཉོན་མོངས་པའི་གཉེན་པོའི་ཕྱོགས་ཀྱིས་་་་
བསྡུས་པའི་ཕྱིར་རོ། །གཉིས་པ་དེའི་འབྲས་བུའི་ལམ་ནི་བྱང་ཆུབ་ཀྱི་
·105·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱོགས་ཀྱི་ཆོས་སུམ་ཅུ་རྩ་བདུན་དང་ཕ་རོལ་ཏུ་ཕྱིན་པ་དྲུག་ལ་སོགས་
པ་ཐེག་པ་གསུམ་གྱི་ལམ་གྱིས་བསྡུས་པ་རྣམས་སོ།།ལམ་དེའི་དམིགས་
པ་ནི་ཐེག་པ་ཆེན་པོ་ལ་སོགས་པའི་དམ་པའི་ཆོས་གསུང་རབ་ཡན་་་་་
ལག་བཅུ་གཉིས་བསྡུས་པ་དག་ཀྱང་ཡོངས་སུ་གྲུབ་པས་བསྡུས་སོ། །
འདི་ལྟར། དེ་དག་ནི་རྣམ་པར་བྱང་བའི་རྒྱུ་ཡིན་པའི་ཕྱིར་ཀུན་
བཏགས་པ་མ་ཡིན་ལ་ཀུན་ནས་ཉོན་མོངས་པའི་ས་བོན་ལས་བྱུང་བ་་
མ་ཡིན་གྱི་ཆོས་ཀྱི་དབྱིངས་ཤིན་ཏུ་རྣམ་པར་དག་པ་རྟོགས་པའི་རྒྱུ་་་་”
མཐུན་པའི་འབྲས་བུ་ཡིན་པའི་ཕྱིར་གཞན་དབང་མ་ཡིན་ནོ། །ཡང་ན་
དེ་དག་ཐམས་ཅད་ཀྱང་རྣམ་པར་དག་པ་བཞིར་འགྱུར་ཏེ་འདི་ལྟར།
རང་བཞིན་གྱིས་རྣམ་པར་དག་པ་དང་དྲི་མ་མེད་པའི་རྣམ་པར་དག་་
པ་དང་སྒྲུབ་པ་རྣམ་པར་དག་པ་དང་དམིགས་པ་རྣམ་པར་དག་པའོ།།
དེ་ལྟར་ཡང་བརྒྱད་སྟོང་པའི་དོན་བསྡུས་པ་ལས། རྣམ་པར་དག་པ་
བཞིར་བརྟེན་ནས། །ཡོངས་སུ་གྲུབ་པ་བསྟན་པ་ཡིན། །ཞེས་གང་
གསུངས་པ་ཡིན་ནོ། །དེ་དག་ཀྱང་མདོར་བསྡུ་ན་འགྱུར་བ་མེད་པའི་
ཡོངས་སུ་གྲུབ་པ་དང་ཕྱིན་ཅི་མ་ལོག་པའི་ཡོངས་སུ་གྲུབ་པ་གཉིས་སུ་
འགྱུར་ཏེ་འདི་ལྟར། དང་པོ་གཉིས་ནི་འགྱུར་བ་མེད་པའི་ཡོངས་སུ་
གྲུབ་པ་ཡིན་ལ། ཕྱི་མ་གཉིས་ནི་ཕྱིན་ཅི་མ་ལོག་པའི་ཡོངས་སུ་གྲུབ་
པས་བསྡུས་པའི་ཕྱིར་རོ། །དེ་ལྟར་ཡང་དབུས་དང་མཐའ་རྣམ་པར་
འབྱེད་པ་ལས། འགྱུར་མེད་ཕྱིན་ཅི་མ་ལོག་པའི། །ཡོངས་སུ་གྲུབ་པ་
རྣམ་པ་གཉིས། །ཞེས་གསུངས་པ་ཡིན་ནོ། །ངོ་བོ་ཉིད་གསུམ་པོ་འདི་
དག་ལ་རྫས་སུ་ཡོད་པ་ནི་གང་། བཏགས་པར་ཡོད་པ་ནི་གང་ཞེ་ན་
*·106.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གཞན་གྱི་དབང་ནི་(༢༩༨ན) སྒྱུ་མའི་སྤྲུལ་གཞི་བཞིན་དུ་རྫས་སུ་
གྲུབ་པ་ཁོ་ན་ཡིན་ཏེ་གཞན་དུ་ན་འཁྲུལ་བའི་གཞི་མེད་པར་འགའ་་་་་
ཡང་བདག་དང་ཆོས་སུ་སྒྲོ་འདོགས་པར་མི་འགྱུར་ལ། དེའི་ཕྱིར་
འགའ་ཡང་ཀུན་ནས་ཉོན་མོངས་པར་མི་འགྱུར་ཞིང་དེ་མེད་པའི་
ཕྱིར་རྣམ་པར་བྱང་བར་ཡང་མི་འགྱུར་རོ། །ཀུན་བཏགས་པ་ན་གཞན་
དབང་བཞིན་དུ་རྫས་སུ་གྲུབ་པ་ནི་མ་ཡིན་ཏེ། དེ་ལྟ་ན་རྣལ་འབྱོར་པ་
རྣམས་ཀྱི་བདག་མེད་པ་རྣམ་པ་གཉིས་རྟོགས་པའི་ཡེ་ཤེས་རྣམས་དེ་་་
ཁོ་ན་ཉིད་ཀྱི་ཡུལ་ཅན་མ་ཡིན་པས་ཉོན་མོངས་པ་རྣམས་དྲུངས་་་་་་
འབྱིན་པར་མི་ནུས་པའི་ཕྱིར་རོ། །ཅི་སྟེ་ཐ་སྙད་དུ་ཡང་མེད་དོ་ཞེས་སྨྲ་
བར་ནུས་པ་མ་ཡིན་ཏེ་འཇིག་རྟེན་ན་ཁོ་བོའི་ཤེས་པས་གཟུགས་་་་་་་་
མཐོང་ངོ་སྒྲ་ཐོས་སོ་ཞེས་སོགས་གཟུང་བ་དང་འཛིན་པའི་ཐ་སྙད
ཀྱང་འཇིག་རྟེན་ཀུན་ལ་མཐོང་བའི་ཕྱིར་དང་། ང་དང་ངའི་ཞེས་པ་
ལ་སོགས་པ་བདག་གི་ཐ་སྙད་ཀྱང་མཐོང་བའི་ཕྱིར་རོ། །དེ་ལྟ་ན་
མཁས་པ་ནས་བྱིས་པའི་བར་གྱི་འཇིག་རྟེན་པ་ཀུན་ལ་གང་ཟག་དང་་
ཆོས་ཀྱི་ཐ་སྙད་དེ་བསྙོན་མི་ནུས་པར་མཐོང་བའི་ཕྱིར་དང་། འཇིག་
རྟེན་ཀུན་ལ་གྲགས་པ་ལས་མ་གཏོགས་པའི་ཐ་སྙད་དུ་ཡོད་པའི་སྒྲུབ་་
བྱེད་མེད་ལ། གང་ཟག་དང་ཆོས་ལས་མ་གཏོགས་པའི་ཀུན་བཏགས་
ཀྱང་མཁས་པའི་གཞུང་ལས་མི་འབྱུང་བའི་ཕྱིར་ན་ཀུན་བཏགས་པའི་
ངོ་བོ་ཉིད་ཐ་སྙད་དུ་ཡོད་དོ།། །ཞེས་བྱ་བ་འདི་གྲུབ་པ་ཡིན་ནོ། །གང་
དག་ཀུན་བཏགས་པ་ནི་རི་བོང་གི་རྭ་ལ་སོགས་པས་མཚོན་ཏེ་བསྟན་་
པའི་ཕྱིར་ཐ་སྙད་དུ་ཡང་མ་གྲུབ་བོ་ཞེས་སྨྲ་བ་དེ་དག་ནི་ཐེག་པ་ཆེན་་
107·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པོའི་གཞུང་ལུགས་རྒྱ་མཚོ་ལྟ་བུའི་ཐ་སྙད་དག་ལ་ལེགས་པར་མ
འདྲིས་བཞིན་དུ་ཆོས་ལ་དབང་ཟ་བར་བྱེད་པ་ཡིན་ཏེ། དེ་ལྟ་ན་
དགོས་བྱའི་མཚན་ཉིད་ཀྱང་གསུམ་དུ་མི་འགྱུར་གྱི་གཉིས་ཁོ་ནར
འགྱུར་བ་དང་བདེན་པ་ཡང་གཉིས་སུ་མི་འགྱུར་གྱི་གཅིག་ཁོ་ནར་་་་་་་
འགྱུར་ཏེ་ཀུན་རྫོབ་ཀྱི་བདེན་པ་ལ་སྐུར་བ་བཏབ་པའི་ཕྱིར་རོ། །འགྲོ་
བ་ཐམས་ཅད་འབད་པ་མེད་པར་གྲོལ་བར་འགྱུར་ཏེ་འགའ་ཡང་
བདག་དང་(༢༩༨བ)ཆོས་སུ་ཐ་སྙད་འདོགས་པ་མེད་པའི་ཕྱིར་རོ། །
དེ་ལྟ་ན་གྲངས་ཅན་ལ་སོགས་པའི་བདག་དང་གཙོ་བོ་ལ་སོགས་པ་་་་
ཡང་ཐ་སྙད་དུ་ཡོད་པར་འགྱུར་ཏེ་དེ་དག་གི་ཐ་སྙད་མཐོང་བའི་ཕྱིར་
རོ་ཞེ་ན། གང་གི་ཐ་སྙད་འཇིག་རྟེན་ཀུན་ལ་གྲགས་ཤིང་གྲུབ་པ་དེ་ནི་
འཇིག་རྟེན་ཀུན་རྫོབ་ཏུ་ཡོད་པ་ཡིན་ལ། གྲངས་ཅན་ལ་སོགས་པའི་
བདག་ལ་སོགས་པའི་ཐ་སྙད་ནི་གང་དག་དེ་དག་གི་གྲུབ་མཐའ་ལ་་་་་
ཞུགས་པ་དག་ཁོ་ན་ལ་གྲགས་པར་ཟད་ཀྱི་གཞན་འགའ་ལ་ཡང་ཐ་
སྙད་དེ་དག་མ་གྲགས་པས་དེའི་ཕྱིར་དེ་དག་གི་དོན་ནི་ཀུན་རྫོབ
བདེན་པ་མ་ཡིན་ལ། གཟུང་བ་དང་འཛིན་པ་དང་གང་ཟག་དང་
སེམས་ཅན་དང་སྐྱེས་བུ་ལ་སོགས་པའི་ཐ་སྙད་ནི་འཇིག་རྟེན་ཀུན་ལ་་
གྲགས་པའི་ཕྱིར་དེ་དག་འཇིག་རྟེན་ཀུན་རྫོབ་ཀྱི་བདེན་པར་གྲུབ་པ་་་
ཡིན་ནོ། །དེ་བས་ན་ཀུན་བཏགས་པའི་ངོ་བོ་ཉིད་ལ་སྐུར་བ་འདེབས་
པ་དེ་དག་ནི་མ་བསླབས་པའི་ཆོས་ལ་དབང་ཟ་བ་ཡིན་ནོ། །ཡོངས་སུ་
གྲུབ་པའི་ངོ་བོ་ཉིད་ནི་ཀུན་བཏགས་ལྟར་སྒྲོ་བཏགས་པ་ཡང་མ་ཡིན་་
ལ་གཞན་དབང་ལྟར་རྫས་སུ་གྲུབ་པ་ཡང་མ་ཡིན་ཏེ། ཅི་སྟེ་རྫས་སུ་
·108·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གྲུབ་ན་གཞན་དབང་ལས་རྫས་གཅིག་གམ་ཐ་དད་པ་གང་རུང་དུ་
འགྱུར་ཏེ་རྫས་སུ་གྲུབ་པ་རྣམས་ལ་རྣམ་པ་གཞན་མི་འཐད་པའི་ཕྱིར་་
རོ༑ །གལ་ཏེ་རྫས་གཅིག་ཡིན་ན་ཡོངས་སུ་གྲུབ་པའི་ཡེ་ཤེས་ཀྱི
དམིགས་པར་མི་འགྱུར་ཏེ་གཞན་དབང་ལྟར་ཀུན་ནས་ཉོན་མོངས་་་་་
པའི་བདག་ཉིད་ཡིན་པའི་ཕྱིར་རོ། །ཡང་ན་གཞན་དབང་ཡང་ཡོངས་
གྲུབ་བཞིན་དུ་ཀུན་ནས་ཉོན་མོངས་པའི་རང་བཞིན་དུ་མི་འགྱུར་རོ། །
གཉིས་པ་ལྟར་ན་གཞན་དབང་ཀུན་བཏགས་ཀྱིས་སྟོང་པར་མི་འགྱུར་
ཏེ་ཀུན་བཏགས་ཀྱིས་སྟོང་པའི་སྟོང་པ་ཉིད་ཡོངས་གྲུབ་ནི་གཞན
དབང་དང་འབྲེལ་བ་མེད་པའི་ཕྱིར་རོ། །དེའི་ཕྱིར་ཡོངས་སུ་གྲུབ་པ་
འདི་ནི་རྣལ་འབྱོར་པ་རྣམས་ཀྱིས་སོ་སོར་རང་རིག་པའི་ཡེ་ཤེས་ཀྱིས་་
བརྗོད་དུ་མེད་པའི་ཚུལ་དུ་རྟོགས་པར་བྱ་བ་ཡིན་གྱི་འདི་བྱིས་པ་་་་་་་་
རྣམས་ཀྱིས་ཡོད་མེད་སོགས་ཀྱི་ཐ་སྙད་བཏགས་པར་ནུས་པ་མ་ཡིན་་་
ཏེ་གཉིས་སུ་སྣང་བའི་བློའི་ཡུལ་ལས་(༢༩༩ན)འདས་པའི་ཕྱིར་རོ།།
བདག་དང་རྣལ་འབྱོར་སྤྱོད་པ་པ་དག་དེ་བཞིན་ཉིད་ཤེས་པའི་ངོ་་་་་
བོར་འདོད་དོ་ཞེས་སྨྲ་བ་དེ་དག་ལ་ནི་འདིའི་གཞུང་གི་རྣམ་དབྱེ་ཅུང་
ཟད་ཀྱང་མེད་པར་ཟད་དེ། དེ་བཞིན་ཉིད་ནི་འདུས་མ་བྱས་སུ་ལན་
དུ་མར་བཤད་ཅིང་འདུས་མ་བྱས་ཕུང་པོས་མ་བསྡུས་པར་འདིའི་་་་་་་་
གཞུང་གི་ཆ་དུ་མ་ནས་གསུངས་པའི་ཕྱིར་དང་། ཕུང་པོས་མ་བསྡུས་
པའི་་རྣམ་ཤེས་ཀྱང་གང་ནས་ཀྱང་མ་གསུངས་པའི་ཕྱིར་རོ། །གང་
ཡང་༑ གཟུང་དང་འཛིན་པ་གཉིས་བྲལ་བའི། རྣམ་པར་ཤེས་པ་དོན་
དམ་འདི། །ཞེས་བཤད་པ་མ་ཡིན་ནམ་ཞེ་ན་དེ་ནི་གཞན་དབང་ཡང་
•109·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་པ་མ་ཡིན་པའི་ཀུན་ཏུ་རྟོག་པ་འདི་ཉིད་ཡང་དག་པར་ན་གཟུང་
བ་དང་འཛིན་པ་གཉིས་སུ་མེད་པའི་རང་བཞིན་ཤེལ་སྒོང་གཡའ་
དང་བྲལ་བ་ལྟ་བུར་གནས་པའི་ཕྱིར་གཉིས་སུ་མེད་པའི་ཤེས་པ་དོན་་
དམ་པར་བཤད་པ་ཡིན་ལ། དེ་ཡང་རྣམ་གྲངས་པའི་ཡོངས་སུ་གྲུབ་པ་
ཡིན་གྱི་མཚན་ཉིད་པ་མ་ཡིན་ཏེ། ཐེག་པ་ཆེན་པོ་བསྡུས་པ་ལས། རྣམ་
པ་གང་གིས་དེ་ཉིད་ཡོངས་སུ་གྲུབ་པ་ཞེས་བྱ་བའི་རྣམ་གྲངས་གང་ཞེ་
ན༑ ཇི་ལྟར་ཀུན་བཏགས་པ་དེ་ལྟར་དེ་གཏན་མེད་པའི་ཕྱིར་རོ།།ཞེས་
གསུངས་པའི་ཕྱིར་རོ།།གལ་དེ་གཞན་དབང་ནི་ཀུན་རྫོབ་ཏུ་གྲུབ་པར་
འདོད་པ་ཡིན་གྱི་དོན་དམ་པར་གྲུབ་པར་མི་འདོད་ཅེ་ན་མ་ཡིན་ཏེ།
གལ་ཏེ་གཞན་དབང་དོན་དམ་པར་གྲུབ་པར་མི་འདོད་ན་དབུ་མ་པ་་
དག་གིས་རྣལ་འབྱོར་སྤྱོད་པ་པ་བདག་ལ་དགག་པ་སྨྲ་བ་ན། ཇི་སྐད་
དུ༑ གལ་ཏེ་སྐྱེ་བ་མེད་ཅིང་མ་ཤེས་པའི། བདག་ཅན་གཞན་དབང་ངོ་
བོའི་དངོས་ཡོད་ན། གང་གིས་འདི་ནི་ཡོད་པར་མི་རིགས་པའི། །
གཞན་ལ་མོ་གཤམ་བུས་གནོད་ཅི་ཞིག་སྐྱེལ། ཞེས་དང་། གཞན་གྱི་
དབང་གི་རྫས་ལ་ཆགས་པ་ཡིས། །འཇིག་རྟེན་གྲགས་པའི་རྣམ་གཞག་
( ༢༩༩བ)ཀུན་ཀྱང་བརླག །ཅེས་སོགས་གཞན་དབང་ཅིའི་ཕྱིར་
འགོག །དབུ་མ་རང་ཉིད་ཀྱང་གཞན་དབང་ཀུན་རྫོབ་ཏུ་མི་འདོད་པ་
མ་ཡིན་ལ་རྣམ་པར་རིག་པས་གཞན་དབང་བདེན་པར་གྲུབ་པར་་་
ཁས་མ་བླངས་པའི་ཕྱིར་རོ། །དེའི་ཕྱིར་དབུ་སེམས་གཉིས་གཞན་
དབང་བདེན་པར་གྲུབ་མ་གྲུབ་འབའ་ཞིག་ལ་རྩོད་པ་ཡིན་གྱི་གཞན་་་་
དུ་ན་དེ་དག་ལ་རྩོད་པའི་གཞི་ཅུང་ཟད་ཀྱང་མེད་དེ་དབུ་མ་པས་་་་་་་་
。 !1(」,

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཀྱང་རང་གི་གཞུང་རྣམས་སུ་གཞན་དབང་བདེན་པར་གྲུབ་པ་འབའ་
ཞིག་ལ་དགག་པ་མཛད་ཅིང་རྣམ་རིག་པས་ཀྱང་དབུ་མ་པ་གཞན་
དབང་བདེན་པར་མི་འདོད་པ་འབའ་ཞིག་ལ་དགག་པ་སྨྲ་བར་བྱེད་་་
པའི་ཕྱིར་རོ། །དེ་སྐད་དུ་ཡང་སུམ་ཅུ་པའི་འགྲེལ་པར། ཡང་ན་རྣམ་
པར་ཤེས་པ་བཞིན་ཤེས་བྱ་ཡང་རྫས་ཉིད་དུ་ཁ་ཅིག་སེམས་པ་དང་།
གཞན་དག་ཤེས་བྱ་བཞིན་དུ་རྣམ་པར་ཤེས་པ་ཡང་ཀུན་རྫོབ་ཏུ་ཡོད་་
ཀྱི་དོན་དམ་པར་མེད་དོ་སྙམ་དུ་སེམས་པ་མཐའ་གཅིག་ཏུ་སྨྲ་བ་འདི་
གཉིས་དགག་པའི་ཕྱིར་རབ་ཏུ་བྱེད་པ་བརྩམས་སོ། །ཞེས་བྱ་བ་ལ་
སོགས་པ་བཤད་པའི་ཕྱིར་རོ། །དེ་ལྟ་བས་ན་གང་དག་རྣལ་འབྱོར་
སྤྱོད་པའི་ལུགས་རྣམ་པར་འཇོག་པ་ན་ཡོངས་གྲུབ་དོན་དམ་པར
རྫས་སུ་གྲུབ་པ་དང་གཞན་དབང་ཐ་སྙད་ཙམ་དུ་ཡོད་ཀྱི་དོན་དམ་་་་་
པར་མེད་པ་དང་ཀུན་བཏགས་ཐ་སྙད་ཙམ་དུ་ཡང་མེད་དོ། །ཞེས་སྨྲ་
བར་བྱེད་པ་དེ་དག་ནི་རྣལ་འབྱོར་སྤྱོད་པའི་གཞུང་ལུགས་རྒྱ་མཚོ་ལྟ་་
བུ་ལ་བློ་ཁ་མ་ཕྱོགས་བཞིན་དུ་ཆ་མེད་པའི་རྒྱུས་གཏམ་སྨྲས་པས་རང་
གི་དེ་ཁོ་ན་ཉིད་གསལ་བར་བྱས་པ་ཡིན་ནོ། །གང་ཡང་དབུས་མཐའ་
ལ་སོགས་པ་རྣམ་རིག་པའི་གཞུང་གི་ཆེད་དང་དེར། དམ་པའི་དོན་ནི་
གཅིག་པུའོ། །ཞེས་སོགས་གཞན་དབང་དང་ཀུན་བཏགས་དོན་དམ་
པར་མ་གྲུབ་ཅིང་ཡོངས་གྲུབ་འབའ་ཞིག་དོན་དམ་པར་བསྟན་པ་ནི་་་
དམ་པ་འཇིག་རྟེན་ལས་འདས་པའི་ཡེ་ཤེས་ཀྱི་( ༣༠༠ན)ཡུལ་མ་་་་
ཡིན་པར་སྟོན་པ་ཡིན་གྱི། གཞན་དབང་རིགས་པས་དཔྱད་པའི་དོན་
དམ་དུ་མ་གྲུབ་པར་སྟོན་པ་ནི་མ་ཡིན་ནོ། །གཞན་ཡང་དབུས་མཐའི་
་·111·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགྲེལ་པར། གཞན་གྱི་དབང་གི་མཚན་ཉིད་ཐ་སྙད་དུ་ཡོད་ཀྱང་དེ་ཁོ་
ན་མ་ཡིན་ཏེ་འཁྲུལ་བའི་ཕྱིར་རོ།།ཞེས་སོགས་གཞན་དབང་ཀུན་རྫོབ་
ཏུ་བཤད་པ་ནི་དེ་ཁོ་ན་ཉིད་མཐོང་བ་ལ་སྒྲིབ་པའི་ཕྱིར་དང་ཀུན
ནས་ཉོན་མོངས་པའི་དམིགས་པ་ཡིན་པའི་ཕྱིར་ཀུན་རྫོབ་ཅེས་བཤད་
པར་ཟད་ཀྱི། རིགས་པས་དཔྱད་མི་བཟོད་པའི་ཀུན་རྫོབ་ཏུ་སྟོན་པའི་
རྣམ་རིག་པའི་གཞུང་ཅུང་ཟད་ཀྱང་མེད་དོ། །དེ་ལྟར་ན་ཀུན་བཏགས་
པའི་ངོ་བོ་ཉིད་ནི་ཐ་སྙད་དུ་ཡོད་ཀྱི་རྫས་སུ་མེད་པ་དང་། གཞན་གྱི་
དབང་གི་ངོ་བོ་ཉིད་ནི་རྫས་སུ་ཡོད་ཀྱི་བཏགས་པར་ཡོད་པ་མ་ཡིན་་་་་
པ་དང་། ཡོངས་སུ་གྲུབ་པའི་ངོ་བོ་ཉིད་ནི་ཡོད་པ་དང་མེད་པ་ལ་
སོགས་པའི་ཐ་སྙད་ཐམས་ཅད་ལས་འདས་པ་ཡིན་ནོ། །ཞེས་བྱ་བ་
འདི་ནི་ཡང་དག་པར་ཕྱིན་ཅི་མ་ལོག་པ་ཡིན་ནོ། །དེ་ལ་ངོ་བོ་ཉིད་
གསུམ་པོ་འདི་དག་བདེན་པ་གཉིས་ཀྱིས་ཇི་ལྟར་བསྡུས་ཤེ་ན། ཡོངས་
སུ་གྲུབ་པའི་ངོ་བོ་ཉིད་དོན་དམ་པའི་བདེན་པ་ཡིན་ལ་ཀུན་བཏགས་་
པའི་ངོ་བོ་ཉིད་ནི་ཀུན་རྫོབ་ཀྱི་བདེན་པ་ཁོ་ན་ཡིན་ནོ། །གཞན་གྱི་
དབང་གི་ངོ་བོ་ཉིད་ནི་རྣམ་གྲངས་ཀྱི་དོན་དམ་པ་ཡང་ཡིན་ལ་རྣམ
གྲངས་ཀྱི་ཀུན་རྫོབ་ཀྱི་བདེན་པ་ཡང་ཡིན་ནོ། །རྣམ་གྲངས་གང་གིས་
དེ་ཉིད་ལ་དོན་དམ་པ་ཞེས་བྱ་ཞེ་ན་རིགས་པས་དཔྱད་ན་རྫས་སུ་་་་་་་
གྲུབ་པའི་ཕྱིར་རྣམ་གྲངས་དེས་ན་དོན་དམ་པ་ཞེས་བྱའོ། །རྣམ་གྲངས་
གང་གིས་ཀུན་རྫོབ་ཀྱི་བདེན་པ་ཞེས་བྱ་ཞེ་ན་དེ་ཁོ་ན་ཉིད་མཐོང་བ་་་
ལ་སྒྲིབ་པའི་ཕྱིར་དང་ཀུན་ནས་ཉོན་མོངས་པའི་དམིགས་པར་འགྱུར་
བའི་ཕྱིར་རྣམ་གྲངས་དེས་ན་ཀུན་རྫོབ་བདེན་པ་ཞེས་བྱའོ། །དེ་ལ་
·112.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྣམ་གྲངས་གང་གིས་དོན་དམ་པར་བདེན་པ་དེས་ནི་ནམ་དུ་ཡང
ཀུན་རྫོབ་ཏུ་མི་འགྱུར་ལ་རྣམ་གྲངས་གང་གིས་ཀུན་རྫོབ་ཀྱི་བདེན
པར་( ༣༠༠བ) གྱུར་པ་དེས་ནི་ནམ་དུ་ཡང་དོན་དམ་པར་འགྱུར་བ་
མེད་དོ། །དེ་བས་ན་བདེན་པ་གཉིས་ཀྱི་མཚན་ཉིད་ཕན་ཚུན་འཆོལ་
བར་འགྱུར་བ་ཡང་མ་ཡིན་ནོ། །དེ་ཉིད་ཀྱི་ཕྱིར་ཐེག་པ་ཆེན་པོ་བསྡུས་
པ་ལས་ཀྱང་། རྣམ་གྲངས་ཀྱིས་ནི་དེ་ཉིད་གཞན་གྱི་དབང་ངོ་། །རྣམ་
གྲངས་ཀྱིས་ནི་དེ་ཉིད་ཀུན་ཏུ་བཏགས་པའོ། །རྣམ་གྲངས་ཀྱིས་ནི་དེ་
ཉིད་ཡོངས་སུ་གྲུབ་པའོ། །ཞེས་གསུངས་པ་ཡིན་ནོ། །ངོ་བོ་ཉིད་གསུམ་
པོ་འདི་དག་ཡུལ་ཅན་གང་གིས་རྟོགས་པར་བྱ་བ་ཡིན་ཞེ་ན། ཡོངས་
སུ་གྲུབ་པའི་ངོ་བོ་ཉིད་ནི་རྣམ་པར་མི་རྟོག་པའི་ཡེ་ཤེས་ཀྱི་ཡུལ་ཡིན་་་་
ཏེ༑ རྣམ་པར་མི་རྟོག་པ་ལ་འཇུག་པའི་གཟུངས་ལས་ཇི་སྐད་དུ། རྣམ་
པར་མི་རྟོག་པའི་ཡེ་ཤེས་ཀྱིས་ནི་ཆོས་ཐམས་ཅད་ནམ་མཁའི་དཀྱིལ་་་
ལྟ་བུར་མཐོང་ངོ་། །ཞེས་གང་གསུངས་པ་ཡིན་ནོ། །གཞན་གྱི་དབང་གི་
ངོ་བོ་ཉིད་ནི་དེའི་རྗེས་ལ་ཐོབ་པ་དག་པ་འཇིག་རྟེན་པའི་ཡེ་ཤེས་་་་་་་
ཀྱིས་རྟོགས་པར་འགྱུར་ཏེ། མདོ་དེ་ཉིད་ལས། དེའི་རྗེས་ལས་ཐོབ་པའི་
ཡེ་ཤེས་ཀྱིས་ནི་ཆོས་ཐམས་ཅད་སྒྱུ་མ་དང་སྨིག་རྒྱུ་དང་རྨི་ལམ་དང
བྲག་ཆ་དང་ཆུ་ཟླ་དང་སྤྲུལ་པ་དང་མཚུངས་པར་མཐོང་ངོ་། །ཞེས
གང་གསུངས་པ་ཡིན་ནོ། །འདི་བྱིས་པའི་བློའི་སྤྱོད་ཡུལ་ནི་མ་ཡིན་ཏེ་
བྱིས་པ་རྣམས་ཀྱིས་ནི་འདི་ལ་གང་ཟག་དང་ཆོས་ཀྱི་ངོ་བོ་གཞན་དང་
གཞན་དུ་སྒྲོ་འདོགས་པར་བྱེད་ཀྱི་འདིའི་རང་བཞིན་ཇི་ལྟ་བ་བཞིན་་་
དུ་ཡོངས་སུ་གཅོད་པར་མི་ནུས་པའི་ཕྱིར་རོ། །དཔེར་ན། ཐག་པ་ལ་
113·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྦྲུལ་དང་སྨིག་རྒྱུ་ལ་ཆུར་མངོན་པར་ཞེན་པའི་ཚེ་མིག་གི་རྣམ་པར
ཤེས་པས་སྨིག་རྒྱུ་དང་ཐག་པའི་ཁ་དོག་ཉམས་སུ་མྱོང་ཡང་འཁྲུལ་་་་་་་
བའི་རྒྱུས་དོན་གཞན་དུ་སྒྲོ་འདོགས་པ་བསྐྱེད་པར་བྱེད་ཀྱི་རང་གིས་་་
ཇི་ལྟར་མྱོང་བ་ལྟར་ཡོངས་སུ་གཅོད་པར་བྱེད་པའི་ངེས་པ་འདྲེན་མི་་
ནུས་པ་ལྟར་བྱིས་པ་རྣམས་ཀྱིས་ཀྱང་རང་གི་རྒྱུད་ཀྱི་ཡང་དག་པ་མ་་་་
ཡིན་པའི་ཀུན་ཏུ་རྟོག་པ་རྣམས་རང་རིག་པའི་ཚུལ་དུ་ཉམས་སུ་མྱོང་་
( ༣༠༡ན)ཡང་ཐོག་མ་མེད་པ་ནས་གང་ཟག་དང་ཆོས་སུ་མངོན་་་་་
པར་ཞེན་པའི་བག་ཆགས་ཀྱི་དབང་གིས་རྣམ་པ་གཞན་དང་གཞན
དུ་སྒྲོ་འདོགས་པར་བྱེད་ཀྱི་རང་གིས་ཇི་ལྟར་མྱོང་བ་ལྟར་ཡོངས་སུ་་་་་
གཅོད་པར་མི་བྱེད་དོ། །དེའི་ཕྱིར་གཞན་གྱི་དབང་ནི་བྱིས་པ་རྣམས་
ཀྱི་བློའི་སྤྱོད་ཡུལ་མ་ཡིན་ནོ། །གང་གི་ཚེ་གཉིས་སུ་མེད་པའི་དེ་ཁོ་ན་
ཉིད་མངོན་སུམ་དུ་རྟོགས་པ་དེའི་ཚེ་ཡེ་ཤེས་དེའི་སྟོབས་ཀྱིས་མཉམ་་་
བཞག་ལས་ལངས་པ་ན་ཡང་རྣམ་པར་རིག་པ་ཙམ་ལས་མ་གཏོགས་་་
པའི་གང་ཟག་གམ་ཆོས་ཅུང་ཟད་ཀྱང་མེད་ཀྱི། དཔེར་ན་སྔགས་ལ་
སོགས་པས་དབང་པོ་བསླད་པ་ན་རྣམ་པར་ཤེས་པ་ཉིད་སྐྱེས་པ་དང་་
བུད་མེད་དང་ཀུན་དགའ་ར་བ་དང་སྐྱེད་མོས་ཚལ་ལ་སོགས་པ་སྣ་
ཚོགས་སུ་སྣང་བ་ལྟར་བག་ཆགས་ཀྱི་དབང་གིས་ཡང་དག་པ་མ་ཡིན་་
པའི་ཀུན་ཏུ་རྟོག་པ་རྣམ་རིག་ཙམ་འདི་ཉིད་ཁམས་གསུམ་གྱི་ལུས་་་་་་
དང་ཡོངས་སྤྱོད་དུ་སྣང་ངོ་སྙམ་དུ་གཞན་དབང་གི་ངོ་བོ་ཡང་དག་པ་
ཇི་ལྟ་བ་བཞིན་དུ་ཡོངས་སུ་གཅོད་པར་བྱེད་དོ། །དེའི་ཕྱིར་གཞན་གྱི་
དབང་གི་ངོ་བོ་ཉིད་ནི་འཕགས་པའི་རྗེས་ལས་ཐོབ་པའི་དག་པ་་་་་་་་
•·114·+

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འཇིག་རྟེན་པའི་ཡེ་ཤེས་ཀྱི་སྤྱོད་ཡུལ་ཡིན་ནོ། །ཞེས་བྱ་བ་འཐད་པ་
ཡིན་ནོ། །དེའི་ཕྱིར་སུམ་ཅུ་པ་ལས་ཀྱང༌། དེ་མ་མཐོང་བར་དེ་མི་
མཐོང་༑།ཞེས་ཡོངས་སུ་གྲུབ་པ་མ་མཐོང་བར་གཞན་དབང་མི་མཐོང་
བར་བསྟན་པ་ཡིན་ནོ། །ཀུན་བཏགས་པའི་ངོ་བོ་ཉིད་ནི་བྱིས་པའི་
བློའི་སྤྱོད་ཡུལ་ཡིན་ཏེ་བྱིས་པ་རྣམས་ཀྱིས་གང་ཟག་དང་ཆོས་ཡོངས་་་
སུ་གཅོད་ཅིང་ཐ་སྙད་འདོགས་པའི་ཕྱིར་རོ། །གཞན་ཡང་ཀུན་
བཏགས་པའི་ངོ་བོ་ཉིད་ནི་ཤེས་པར་བྱ་བ་ཙམ་མོ། །གཞན་གྱི་དབང་
ཤེས་པར་བྱ་ཞིང་སྤང་བར་བྱ་བ་ཡང་ཡིན་ནོ། །ཡོངས་སུ་གྲུབ་པ་ནི་
ཤེས་པར་བྱ་ཞིང་མངོན་དུ་བྱ་བ་ཡང་ཡིན་ནོ། །ངོ་བོ་ཉིད་གསུམ་རྣམ་
པར་གཏན་ལ་དབབ་པ་བཤད་ཟིན་ཏོ། །
དེ་ལྟར་དོན་གཞན་གྱི་བདག་(༣༠༡བ)གིས་སྟོང་པའི་སྟོང་པ་་་་
བཤད་ནས་རང་ཉིད་བདག་གི་ངོ་བོར་མེད་པའི་རང་བཞིན་བདག་
མེད་པ་འཆད་པར་བཞེད་ནས་བདག་མེད་པའི་མཚན་ཉིད་གང་ཞེ་ན
ཞེས་སྨོས་སོ། །དེ་ལ་ཇི་ལྟར་བདག་ཏུ་སྨྲ་བ་རྣམས་ཀྱི་རྟག་པ་དང་བྱེད་
པ་པོ་ལ་སོགས་པའི་བདག་ཏུ་བཏགས་པའི་མཚན་ཉིད་དེས་ཕུང་པོ་་་
ལ་སོགས་པ་དང་བྲལ་བ་ཡིན་ཏེ་མི་རྟག་པ་ལ་སོགས་པའི་ངོ་བོར་་་་་་
གནས་པའི་ཕྱིར་རོ། །རྒྱུ་མཚན་དེས་ན་ཕུང་པོ་ལ་སོགས་པ་ནི་བདག་
མེད་པ་ཡིན་ནོ། །ཆོས་གང་ཇི་སྙེད་པ་ཐམས་ཅད་ནི་ཕུང་པོ་ཁམས
དང་སྐྱེ་མཆེད་འདི་ཙམ་དུ་ཟད་པ་དེ་དག་ཀྱང་བདག་གི་མཚན་ཉིད་་
ཀྱིས་བདག་མེད་པ་ཡིན་པ་འདི་ལ་དགོངས་ནས་ཆོས་ཐམས་ཅད
བདག་མེད་པའོ་ཞེས་གསུངས་པ་ཡིན་ནོ། །ཞར་ལ་མདོ་གཞན་གྱི་དོན་
·115·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་བཤད་པར་བཞེད་ནས་བཅོམ་ལྡན་འདས་ཀྱིས་འདི་དག་ཐམས་
ཅད་ནི་ང་ཡི་བ་མེད་པའོ་ཞེས་གསུངས་པ་འདི་ནི་དོན་ཅི་ཞིག་ཞེས་་་
སྨོས་ཏེ། དེ་ལ་འདི་དག་ཐམས་ཅད་ང་ཡི་བ་མེད་པའོ་ཞེས་པའི་དོན
ནོ༑ །ཕྱི་རོལ་གྱི་དངོས་པོ་ཟས་གོས་ལ་སོགས་པ་ལོངས་སྤྱད་བྱ་འདི་
དག་ནི་བདག་གིས་དབང་བསྒྱུར་བྱའམ་ལོངས་སྤྱོད་བྱའི་བདག་གི་བ་
མ་ཡིན་ནོ། །འདི་ནི་ང་མ་ཡིན་ཞེས་པ་ནི་ནང་རང་རྒྱུད་ཀྱིས་བསྡུས་
པའི་ཕུང་པོ་ལྔའི་དངོས་པོ་འདི་ནི་ལོངས་སྤྱོད་པ་པོའི་ངའམ་བདག་་་
མ་ཡིན་ནོ། །འདི་ནི་ངའོ་བདག་མ་ཡིན་ཞེས་པ་ནི་བུ་དང་ཆུང་མ་དང་
བྲན་དང་ཕྱུགས་ལ་སོགས་པ་གཞན་རྒྱུད་ཀྱིས་བསྡུས་པའི་ཕུང་པོ་་་་་་་་
རྣམས་ནི་ངའི་དབང་བསྒྱུར་བྱའམ་ལོངས་སྤྱད་པར་བྱ་བའི་བདག་་་་་
གཞན་མ་ཡིན་ནོ་ཞེས་པའོ། །དེ་ལྟར་ན་མདོ་དེས་ཕྱིའི་དངོས་པོའི་
རྒྱུད་ཀྱིས་མ་བསྡུས་པ་རྣམས་ལ་ནི་བདག་གི་བའི་རྣམ་པ་འབའ་ཞིག་་
བཀག་སྟེ་དེ་དག་ལ་ནི་བདག་གི་བར་འཛིན་པར་བྱེད་ཀྱི་བདག་ཏུ་
འཛིན་པ་མི་སྲིད་པའི་ཕྱིར་རོ། །ནང་རྒྱུད་ཀྱིས་བསྡུས་པའི་དངོས་པོ་
རྣམས་ལ་ནི་བདག་དང་བདག་གི་བའི་རྣམ་པ་གཉིས་བཀག་སྟེ་དེ་ལ་་
ནི་(༣༠༢ན)རང་གི་རྒྱུད་ཀྱིས་བསྡུས་པ་ལ་བདག་དང་གཞན་གྱིས་་
བསྡུས་པ་ལ་བདག་གི་རྣམ་པ་གཉིས་སྐྱེ་བའི་ཕྱིར་རོ །བཞི་པ་དེ་
རྣམས་ཀྱི་ཁྱད་པར་བཤད་པ་ལ་གསུམ་སྟེ་སྐད་ཅིག་གི་མི་རྟག་པ་ལ་་་་
འཕྲོས་པ་དང་སྤྱིར་སྡུག་བསྔལ་གྱི་དབྱེ་བ་དང་འཆི་བ་སྡུག་བསྔལ་ལ་་
འཕྲོས་པའོ། །དང་པོ་ལ་ཡང་གཉིས་ལས། གཟུགས་ཅན་སྐད་ཅིག་མར་
སྒྲུབ་པ་ནི་སྐད་ཅིག་མའི་མཚན་ཉིད་མི་རྟག་པ་ཉིད་ཅེས་གང་བཤད་་
•116.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་དེ་ལ་སེམས་དང་སེམས་ལས་བྱུང་བ་རྣམས་སྐད་ཅིག་སྐད་ཅིག་ལ་་
སྣ་ཚོགས་ཀྱི་རྣམ་པ་འབྱུང་བའི་ཕྱིར་རོ་སྐད་ཅིག་མ་ཡིན་ཡང་ཕྱི་ནང
གི་གཟུགས་རྣམས་ནི་ཇི་ལྟར་སྐད་ཅིག་མ་ཡིན་ཞེ་ན། སེམས་དང་
སེམས་ལས་བྱུང་བ་ལྟར་ཕྱི་ནང་གི་གཟུགས་རྣམས་ཀྱང་སྐད་ཅིག་་་་་་
མར་བལྟ་སྟེ་འདི་ལྟར། ནང་གི་ལུས་རྣམས་ནི་སེམས་སྐད་ཅིག་མས་
ཟིན་པའི་ཕྱིར་ཏེ་སེམས་དང་གྲུབ་པ་དང་བདེ་བ་གཅིག་པའི་ཕྱིར་རོ།།
དེ་ཡང་འདི་ལྟར། རྣམ་པར་ཤེས་པ་དང་བཅས་པའི་ལུས་ནི་ཡང་དག་
པར་འགྲུབ་ཀྱི་རྣམ་པར་ཤེས་པ་དང་བྲལ་བའི་ལུས་ནི་རུལ་བ་ལ་་་་་་་་
སོགས་པར་འགྱུར་བའི་ཕྱིར་རོ། །གཞན་ཡང་བདེ་བ་དང་སྡུག་བསྔལ་
དང་འདོད་ཆགས་དང་ཞེ་སྡང་ལ་སོགས་པའི་གནས་སྐབས་ན་སེམས་
འགྱུར་བའི་རྗེས་སུ་ལུས་ཀྱང་དེ་དང་མཐུན་པར་རྣམ་པ་གཞན་དུ
འགྱུར་བར་སྣང་བའི་ཕྱིར་རོ། །དབང་པོ་དང་བཅས་པའི་ལུས་ནི་
སེམས་སྐད་ཅིག་མ་འབྱུང་བའི་གནས་སམ་རྟེན་དུ་གྱུར་པ་ཡིན་པའི་་་
ཕྱིར་ཏེ་འདི་ལྟར། གང་ཞིག་གང་ལ་བརྟེན་པ་དེ་ནི་རྟེན་མ་ཞིག་པར་
དེ་དག་ལ་བརྟེན་པ་འཇིག་པ་མ་ཡིན་ཏེ་དཔེར་ན་སྒྲོན་མེ་མ་ཞིག་
པར་འོད་མི་འཇིག་པ་བཞིན་དབང་པོ་དང་བཅས་པའི་ལུས་ལ་་་་་་
བརྟེན་པའི་སེམས་ནི་སྐད་ཅིག་གིས་འཇིག་པར་དམིགས་པའི་ཕྱིར་་་་
དེའི་རྟེན་ལུས་ཀྱང་སྐད་ཅིག་གིས་འཇིག་པར་གྲུབ་པ་ཡིན་ནོ། །ཕྱི་
དང་ནང་གི་གཟུགས་རྣམས་ནི་སེམས་སྐད་ཅིག་མའི་དབང་གིས་བྱུང
བའི་ཕྱིར་ཡང་སྐད་ཅིག་མ་ཡིན་ཏེ་རྒྱུ་མི་རྟག་པ་ལ་འབྲས་བུ་རྟག་པ་་་
( ༣༠༢ བ)འགལ་བའི་ཕྱིར་རོ། །ཇི་སྐད་དུ་མདོ་ལས། གཟུགས་
·117·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འབྱུང་བའི་རྒྱུ་གང་ཡིན་པ་དང་རྐྱེན་གང་ཡིན་པ་དེ་དག་ནི་མི་རྟག་་
པ་ཡིན་ན་རྒྱུ་རྐྱེན་མི་རྟག་པ་ལ་བརྟེན་ནས་བྱུང་བའི་གཟུགས་རྟག་པ་
ག་ལ་འགྱུར། ཞེས་གསུངས་པ་ལྟར་རོ། །གཞན་ཡང་ཕྱི་ནང་གི་
གཟུགས་དེ་དག་ལས་སེམས་སྐད་ཅིག་མས་དབང་བསྒྱུར་བའི་ཕྱིར་ཏེ་
མཐུ་ཁྱད་པར་དུ་འཕགས་པའི་སེམས་ཀྱིས་ཇི་ལྟར་མོས་པ་བཞིན་དུ་་་
ཕྱི་ནང་གི་གཟུགས་དེ་དག་རྣམ་པ་གཞན་དང་གཞན་དུ་འགྱུར་བའི་་་
ཕྱིར་རོ། །གཞན་ཡང་གཟུགས་རྣམས་ནི་རང་གི་རྒྱུན་གྱི་མཐར་སྐད་
ཅིག་ཀྱང་མི་སྡོད་པར་འགྱུར་ཞིང་འཇིག་པར་དམིགས་པའི་ཕྱིར་སྔར་
ནས་ཀྱང་སྐད་ཅིག་གིས་འགྱུར་བར་ཤེས་ཏེ་གཞན་དུ་ན་ཐ་མའི་
གནས་སྐབས་དང་སྔར་གྱི་སྔར་གྱི་གནས་སྐབས་ལ་ཁྱད་པར་མེད་་་་་་
པའི་ཕྱིར་སྔ་མའི་གནས་སྐབས་བཞིན་དུ་རྒྱུན་གྱི་མཐར་ཡང་མི་
འགྱུར་བར་ཐལ་བའི་ཕྱིར་རོ། །སྐྱེས་ནས་ཀྱང་རྐྱེན་ལ་མི་ལྟོས་པར་
རང་གི་ངང་གིས་འཇིག་པར་དམིགས་པའི་ཕྱིར་གཟུགས་ནི་སྐྱེས་ཙམ་
ཉིད་ནས་སྐད་ཅིག་མར་གནས་པར་མངོན་ཏེ་གཞན་དུ་ན་འཇིག་
བྱེད་ཀྱི་རྐྱེན་མེད་པར་མཚུངས་པ་ལ་ཐ་མའི་གནས་སྐབས་རྣམས་་
འཇིག་ལ་སྔར་གྱི་གནས་སྐབས་མི་འཇིག་པའི་ཁྱད་པར་མེད་པའི་་་་་
ཕྱིར་རོ། །གང་ཞིག་འཇིག་བྱེད་ཀྱི་རྐྱེན་གཞན་ལ་ལྟོས་པ་མེད་པར་
རང་གི་ངང་གིས་འཇིག་པ་དེ་དག་ནི་སྐད་ཅིག་མར་གནས་པ་ཡིན་ཏེ་
དཔེར་ན་སེམས་དང་སེམས་ལས་བྱུང་བ་རྣམས་བཞིན་ཕྱི་དང་ནང་་་
གི་གཟུགས་རྣམས་ཀྱང་འཇིག་པར་བྱེད་པའི་རྐྱེན་གཞན་ལ་ལྟོས་པ་་་་
མེད་པར་རང་གི་ངང་གིས་འཇིག་པར་དམིགས་སོ་ཞེས་བྱ་བ་ནི་་་་
·118.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འགལ་ཁྱབ་དམིགས་པའོ།
ཞར་བྱུང་གཟུགས་ཀྱི་ཁྱད་པར་བཤད་པ་ལ་གཉིས་ལས། གཟུགས་
འདུས་པ་རྒྱུ་འབྲས་ཀྱི་རྣམ་གཞག་ནི་མདོ་ལས། གཟུགས་གང་ཡིན་པ
ཅི་ཡང་(༣༠༣ན)རུང་སྟེ། ཞེས་སོགས་གསུངས་ན། མེ་ལ་སོགས་
པའི་འབྱུང་བ་གཞན་མ་དམིགས་པའི་གཟུགས་ཀྱང་དམིགས་ན། དེ
ཅི་ལ་དགོངས་ནས་གསུངས་ཤེ་ན། འདུས་པ་འགའ་ལ་འབྱུང་བ་ཆེན་
པོ་བཞི་ག་རྒྱུར་ཡོད་པ་སྲིད་པ་ལ་དགོངས་ནས་གསུངས་པར་ཟད་ཀྱི།
གཟུགས་ཀུན་ལ་འབྱུང་བ་བཞི་ག་ངེས་པར་ཚང་བ་ནི་མ་ཡིན་ནོ། །
མདོའི་འབྱུང་བ་རྒྱུར་བྱས་པ་ཞེས་པའི་སྒྲའི་དོན་ནི་འབྱུང་བའི་
ཕྱོགས་གཅིག་ལ་འབྱུང་གྱུར་རྣམས་བརྟེན་པའི་དོན་ཏེ་འབྱུང་བའི་་་་་་
ཕྱོགས་ལ་མི་ལྟོས་པར་འབྱུང་གྱུར་རྣམས་ལ་ལོགས་ཤིག་ན་རང
དབང་དུ་གནས་པའི་མཐུ་མེད་པའི་ཕྱིར་རོ། །དེ་བས་ན་འདུས་པ
གང་ལ་འབྱུང་བ་གང་དམིགས་པ་དེ་ནི་དེ་ན་རང་གི་མཚན་ཉིད་ཀྱིས་
ཡོད་དོ་ཞེས་བརྗོད་པར་བྱའི་གཞན་ནི་མེད་པར་རིག་པར་བྱའོ། །དེ་
ལྟར་ན་འབྱུང་བ་གཅིག་ལས་གྱུར་པའི་འདུས་པ་ཡང་ཡོད་དེ་འདི་ལྟ་་
ས་རྡོག་སྐམ་པོ་ལྟ་བུའོ། །གཉིས་པ་ལས་གྱུར་པ་ཡང་ཡོད་དེ་དེ་
ཉིད་གཤེར་བ་ལྟ་བུའོ། །གསུམ་པ་ལས་གྱུར་པ་ཡང་ཡོད་དེ་དེ་ཉིད་དྲོ་
བར་གྱུར་པ་ལྟ་བུའོ། །འབྱུང་བ་བཞི་ལས་གྱུར་པ་ཡང་ཡོད་དེ་ས་རྡོག
དེ་ཉིད་གཤེར་བ་དང་དྲོ་བ་དང་འདྲིལ་ཞིང་འགྲོ་བའི་ཚེ་ནའོ། །
འདུས་པ་གང་རྒྱུར་བྱས་པའི་གཟུགས་གཅིག་དང་ལྡན་པ་ཡང་ཡོད་་་་་
དེ་འདི་ལྟར་འོད་ལྟ་བུའོ། །གཉིས་དང་ལྡན་པ་ཡང་ཡོད་དེ་སྒྲ་དང་དྲི་
·119.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་བཅས་པའི་རླུང་ལྟ་བུའོ། །གསུམ་པ་དང་ལྡན་པ་ཡང་ཡོད་དེ་
འདི་ལྟར་དུ་བ་ལྟ་བུའོ། །དེ་ནི་གཟུགས་དང་དྲི་དང་རེག་བྱའི་བྱེ་བྲག་
གིས་རབ་ཏུ་ཕྱེ་བའི་ཕྱིར་ཏེ་རེག་བྱའི་བྱེ་བྲག་ནི་འདིར་ཡང་བ་ཉིད་་་་
དུ་རིག་པར་བྱའོ། །རྒྱུར་བྱས་པའི་གཟུགས་བཞི་དང་ལྡན་པ་ཡང་ཡོད་
དེ་བུ་རམ་གྱི་གོང་བུ་ལྟ་བུའོ།། །ལྔ་དང་ལྡན་པ་ཡང་ཡོད་དེ་དེ་ཉིད་སྒྲ་
དང་བཅས་པ་ལྟ་བུའོ། །དེ་ལྟར་ན་གཞན་ཡང་འབྱུང་བ་དང་འབྱུང་
བ་ལས་གྱུར་པ་གང་ན་གང་དམིགས་པ་དེ་ནི་དེ་ན་ཡོད་པར་རིག
པར་( ༣༠༣བ)བྱའི་གཞན་ནི་མ་ཡིན་ནོ། །རྡུལ་ཕྲ་རབ་ལ་དཔྱད་པ་
ནི༑ རྡུལ་ཕྲ་རབ་ནི་ལུས་སམ་རྫས་སུ་མེད་པར་རིག་པར་བྱ་སྟེ། དེ་
གཟུགས་ཅན་རྣམས་བློས་ཆུང་བའི་མཐར་རབ་ཏུ་ཕྱེ་ནས་རྡུལ་ཕྲ་་་་་
རབ་ཏུ་རྣམ་པར་བཞག་པ་ཙམ་ཡིན་པའི་ཕྱིར་རོ། །ཅིའི་ཕྱིར་ལུས་
མེད་ན་རྡུལ་ཕྲ་རབ་ཏུ་རྣམ་པར་འཇོག་ཅེ་ན། གཟུགས་ལ་བློས་ཆ་
ཤས་ཀྱིས་རྣམ་པར་ཕྱེ་ནས་རྡུལ་ཕྲ་རབ་ཏུ་བཤིག་པ་ན་ནང་གི
གཟུགས་འདི་དག་ཐམས་ཅད་གཅིག་གོ་ཞེས་རིལ་པོ་གཅིག་ཏུ་འཛིན་
པའི་འདུ་ཤེས་རྣམ་པར་བཤིག་པར་འགྱུར་ལ། དེ་ལྟར་ན་གང་ཟག་གི་
བདག་མེད་པ་ལ་འཇུག་པའི་རྗེས་སུ་མཐུན་པར་འགྱུར་རོ། །དེ་ལྟར་
བློས་རྡུལ་ཕྲ་རབ་ཏུ་རྣམ་པར་བཤིག་པ་ན་གཟུགས་ལ་རྫས་ཀྱི་ངོ་བོ་་་་་
ཅི་ཡང་མེད་པར་རྟོགས་ནས་ཕྱིའི་གཟུགས་རྣམས་རྫས་སུ་ཡོངས་སུ་་་་
གྲུབ་པ་མེད་པར་འཇུག་པར་འགྱུར་ཏེ། འདི་ལྟར་རྣམ་པར་རིག་པ་
ཙམ་དུ་འཇུག་པས་ཆོས་ལ་བདག་མེད་པ་ལ་འཇུག་པའི་རྗེས་སུ
མཐུན་པར་འགྱུར་རོ། །སྤྱིར་སྡུག་བསྔལ་གྱི་དབྱེ་བ་ལ་གཉིས་ལས།
·120.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཤད་བྱ་ནི། ཡང་སྡུག་བསྔལ་འདི་ནི་ཞེས་བྱ་བ་ལ་སོགས་པའོ། །དེ་
བཤད་པ་ནི། གང་འདོད་པ་ནི་སྤྱོད་པ་ཐར་པ་ཆ་མཐུན་དང་མི་གཡོ་
བའི་དགེ་བའི་རྩ་བ་མ་བསགས་པ་རྣམས་ཀྱི་སྡུག་བསྔལ་ནི་འགྲོ་བ་ལྔ་
དང་སྐྱེ་གནས་བཞི་གའི་སྡུག་བསྔལ་དང་ལྡན་པས་ཤིན་ཏུ་རྒྱ ས་ལ
ཐར་པ་ཆ་མཐུན་དང་མི་གཡོ་བའི་དགེ་བའི་རྩ་བ་མ་བསགས་པས་མ་
བསྲབས་པ་ཡང་ཡིན་ནོ། །བསྲབས་པ་ནི་དེ་ཉིད་ཐར་པ་ཆ་མཐུན་གྱི་
དགེ་བའི་རྩ་བ་སྐྱེས་པ་རྣམས་ཀྱི་སྟེ་གདོན་མི་ཟ་བར་ཡོངས་སུ་མྱུ་་་་་་་
ངན་ལས་འདའ་བར་ངེས་པར་བྱས་པའི་ཕྱིར་རོ། །འདོད་པ་ན་སྤྱོད་
པ་དེ་ཉིད་འཇིག་རྟེན་པའི་འདོད་ཆགས་དང་བྲལ་བར་བྱ་བའི་ཕྱིར་་་
མི་གཡོ་བའི་དགེ་བའི་རྩ་བ་བསགས་པ་རྣམས་ཀྱི་ནི་རེ་ཞིག་སྡུག
བསྔལ་གྱི་སྡུག་བསྔལ་ཉིད་ལ་སོགས་པ་ལས་འདའ་ངེས་སུ་བྱས་པའི་་་
ཕྱིར་བསྲབས་པ་ཡིན་ལ་གཏན་དུ་མ་ཡིན་པའི་ཕྱིར་ན་བསྲབས་པ་་་་་་
ཡང་ཡིན་ནོ། །(༣༠༤ན)གཟུཊ་ཁམས་ཀྱི་བྱིས་པ་ཐར་པ་ཆ་མཐུན་
གྱི་དགེ་བའི་རྩ་བ་རྣམ་པར་སྤངས་པ་རྣམས་ནི་ཁམས་གོང་འོག་གི་་་་
སྡུག་བསྔལ་ལ་ལྟོས་ཏེ་བར་མ་ཡང་ཡིན་ལ་མྱ་ངན་ལས་འདའ་ངེས་པ་
ཡང་མ་ཡིན་པས་མ་བསྲབས་པ་ཡིན་ནོ། །གཟུགས་མེད་པར་སྐྱེས་པའི་
བྱིས་པ་ཐར་པ་ཆ་མཐུན་སྤངས་པ་ནི་ཁམས་འོག་མ་གཉིས་ལ་ལྟོས་་་་་་
ནས་བསྲབས་པ་ཡང་ཡིན་ལ་མྱ་ངན་ལས་འདའ་བར་མ་ངེས་པའི་
ཕྱིར་མ་བསྲབས་པ་ཡང་ཡིན་ནོ། །སློབ་པ་རྣམས་ཀྱི་ངན་སོང་དང་
དྲོད་གཤེར་དང་སྒོ་ང་ལས་སྐྱེས་པ་ལས་ཀྱང་འདས་པས་བསྲབས་པ་་་་
ཡིན་ལ་དུས་ངེས་པ་སྲིད་པ་བདུན་པ་སོགས་ཀྱིས་ཐར་པ་ངེས་པར
121·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱས་པས་ཆེས་བསྲབས་པ་ཡང་ཡིན་ནོ། །མི་སློབ་པ་རྣམས་ཀྱི་སྲོག་ནི་
དབང་པོའི་རྐྱེན་གྱིས་འཇུག་པའི་མིང་གཟུགས་ནི་དེ་ཙམ་གྱི་འགྲོ་བ་་་
དང་སྐྱེ་གནས་དང་སྡུག་བསྔལ་ཉིད་ལུས་པས་བསྲབས་ལ་ཚེ་དེ་ཉིད་་་་
ལ་མྱ་ངན་འདས་པས་ཤིན་ཏུ་ཆེས་བསྲབས་པ་ཡིན་ནོ། །བྱང་ཆུབ་
སེམས་དཔའ་དབང་དམ་པའི་ཕ་རོལ་ཏུ་སོན་པ་རྣམས་ཀྱིས་གཞན་་་་་
གྱི་དོན་དུ་བསམས་བཞིན་དུ་སྲིད་པར་སྐྱེ་བ་ལེན་པ་གང་ཡིན་པ་དེ་་་་་
ནི་ལས་དང་ཉོན་མོངས་པ་མ་སྐྱེས་པས་སྡུག་བསྔལ་བ་མ་ཡིན་ལ་
གཞན་སྣང་དུ་སྐྱེ་བ་སྟོན་པས་ན་སྡུག་བསྔལ་དུ་སྣང་ཞིང་སེམས་ཅན་་
དཔག་ཏུ་མེད་པའི་སྡུག་བསྔལ་སེལ་བར་བྱེད་པས་ན་བསྲབས་པ་་་་
ཆེན་པོས་ཉེ་བར་གནས་པ་ཡང་ཡིན་ནོ། །
འཆི་བ་སྡུག་བསྔལ་ཁྱད་པར་བཤད་པ་ལ་ལྔ་ལས། འཆི་བ་སྡུག་
བསྔལ་གྱི་དབྱེ་བ་ནི་སྔར་སྡུག་བསྔལ་བརྒྱད་སྟོན་པ་ན་འཆི་བ་སྡུག་
བསྔལ་ཞེས་གསུངས་པ་དེ་ལ་འཆི་བ་རྣམ་པ་གསུམ་ནི་དགེ་བའི་་་་་
སེམས་ཡོད་པ་སོགས་གསུམ་སྟེ། དེ་ཡང་སྲོག་ཆགས་ཐ་མ་ཆད་པའི་
གནས་སྐབས་ཀྱི་སེམས་ནི་ཉོན་མོངས་ཅན་ཡིན་པས་དགེ་བ་ལ་
སོགས་པ་གསུམ་ནི་དེའི་སྔ་ལོགས་ཀྱི་དབང་དུ་བྱས་པ་ཡིན་ནོ། །དེ་
འཆད་པ་ནི། སེམས་ཡིད་ཀྱི་རྣམ་པར་ཤེས་པའི་རྒྱུ་བ་གསལ་བ་ནི་
རང་( ༣༠༤བ) ཉིད་ཀྱིས་ཚུལ་བཞིན་ཡིད་ལ་བྱེད་པ་སོགས་དགེ་
བའི་རྩ་བ་བསྒྲུབས་པས་སམ་གཞན་གྱིས་ཆོས་སྟོན་པ་སོགས་ཀྱིས
དགེ་བ་ལ་སེམས་མངོན་པར་ཕྱོགས་པར་བྱས་པའི་སྒོ་ནས་བསྒྲུབས་་་་
པས་ཀྱང་རུང་སྟེ་ཐམས་ཅད་ནི་དགེ་བའི་སེམས་ཡོད་པའི་འཆི་བར་་་
•122·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བལྟའོ༑ །སེམས་གསལ་བ་ན་རང་ངམ་གཞན་གྱི་རྐྱེན་བྱས་པས་ཀྱང་
རུང་སྟེ་མི་དགེ་བའི་སེམས་བསྒྲུབས་པ་ནི་མི་དགེ་བའི་སེམས་ཡོད་་་་་
པའི་འཆི་བའོ། །སེམས་གསལ་མི་གསལ་གང་ཡིན་རུང་སྟེ་རང་གཞན་
གྱི་རྐྱེན་དེ་གཉིས་ཀ་མ་ཚང་བའི་ཕྱིར་རམ་ཚང་ཡང་ལུས་སེམས་་་་་་་་་
སྟོབས་ཞན་པས་སེམས་ཀྱང་མི་གསལ་ཏེ་དགེ་མི་དགེ་
མངོན་པར་འདུ་བྱེད་མི་ནུས་པས་ཀྱང་རུང་སྟེ་དེ་ལྟ་བུ་ནི་ལུང་མ་
བསྟན་གྱི་སེམས་ཡོད་པའི་འཆི་བ་ཡིན་ནོ། །དེ་ལྟར་དགེ་བའི་སེམས་
དང་ལྡན་པར་འཆི་བ་ནི་བདེ་བའི་འཆི་བས་འཆི་བར་འགྱུར་ཏེ་འཆི་་
ཀར་དེའི་ལུས་ལ་སྡུག་བསྔལ་གྱི་ཚོར་བ་དྲག་པོ་འབྱུང་བར་མི་འགྱུར་་
རོ༑ །མི་དགེ་བའི་སེམས་དང་ལྡན་པར་འཆི་བ་ནི་སྡུག་བསྔལ་གྱི་འཆི་
བས་འཆི་བར་འགྱུར་ཏེ་འཆི་ཀར་དེའི་ལུས་ལ་སྡུག་བསྔལ་གྱི་ཚོར་བ་་
དྲག་པོ་འབྱུང་བར་འགྱུར་རོ།།དགེ་བའི་སེམས་དང་ལྡན་པར་འཆི་བ་
ལ་ནི་གཟུགས་མཐོང་བ་འཁྲུལ་བར་མི་འགྱུར་ལ་མི་དགེ་བའི་སེམས་་་
དང་ལྡན་པར་འཆི་བ་ལ་ནི་གཟུགས་མཐོང་བ་འཁྲུལ་བར་འགྱུར་རོ། །
ལུང་དུ་མ་བསྟན་པ་སོགས་ཀྱིས་འཆི་བ་ལ་ནི་བདེ་བའི་འཆི་བས་ཀྱང་
མི་འཆི་ལ་སྡུག་བསྔལ་གྱི་འཆི་བས་ཀྱང་མི་འཆི་བ་ཞེས་བྱའོ། །གཞན་
ཡང་འཆི་བའི་དུས་བྱེད་པའི་ཚེ་མི་དགེ་བའི་ལས་བྱེད་པ་རྣམས་ལ་ནི་
མི་དགེ་བའི་ལས་ཀྱི་འབྲས་བུ་མི་སྡུག་པ་འདིར་མྱོང་བར་འགྱུར་ཏེ་་་་་
འདི་ལྟར་རྨི་ལམ་བཞིན་དུ་དེ་ལ་གཟུགས་མི་སྡུག་པ་དུ་མ་སྣང་བར་་་་
འགྱུར་རོ། །དེ་ལ་མི་དགེ་བ་ཆེན་པོ་བྱེད་པ་རྣམས་ལ་ནི་མཚན་མ་མི་
སྡུག་པ་དེ་མཐོང་བས་སྡུག་བསྔལ་འབྱུང་བར་འགྱུར་ཞིང་སྤུ་ཟིང
་123·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་བྱེད་པར་འགྱུར་རྐང་ལག་གཡོབ་པ་དང་གཅིན་དང་ཕྱི་ས་་་་་་་་་
འཆོར་(༣༠༥ན)བ་དང་ཁ་ནས་ལྦུ་བ་འབྱུང་བ་དང་དེ་ལྟ་བུ་དང
མཐུན་པའི་ཆོས་རྣམས་འབྱུང་བར་འགྱུར་རོ། །གལ་ཏེ་འབྲིང་བྱེད་པ་
ཞིག་ཡིན་ན་ནི་དེ་དག་ལས་ཁ་ཅིག་འབྱུང་བར་འགྱུར་ལ་ཁ་ཅིག་མི་་་་
འབྱུང་བར་འགྱུར་རོ། །བཅོམ་ལྡན་འདས་ཀྱིས་དེ་ལ་དགོངས་ནས། དེ་
སྔོན་སྡིག་པ་མི་དགེ་བའི་ལས་བྱས་ཤིང་བསགས་པར་གྱུར་པ་གང་
ཡིན་པ་ནི་འཆི་ཀ་དེའི་ཚེ་དེ་ལ་ཕྱི་མ་རེད་ཀྱི་དུས་ཀྱི་ཚེ་རི་རྣམས་རིའི་
རྩེ་མོ་རྣམས་ཀྱི་གྲིབ་མ་བཞིན་དུ་འབབ་ཅིང་ལྷག་པར་འབབ་ལ་
མངོན་དུ་འབབ་པར་འགྱུར་རོ། །ཞེས་གསུངས་ཏེ། གང་ཟག་དེ་ནི་
སྣང་བ་ནས་མུན་ཁྲོད་དུ་འགྲོ་བ་ལྟ་བུར་རིག་པར་བྱའོ། །དགེ་བ་བྱེད་
པ་དག་འཆི་བའི་དུས་བྱེད་པའི་ཚེ་དེ་དག་ལས་ལྡོག་པའི་མཚན་མ་་་་་
དག་འབྱུང་སྟེ་གང་ཟག་དེ་ནི་མུན་ཁྲོད་ནས་སྣང་བར་འགྲོ་བ་ལྟ་བུར་
རིག་པར་བྱའོ། །།ཐམས་ཅད་ཀྱང་ཇི་སྲིད་འདུ་ཤེས་མི་གསལ་བར་མ་
གྱུར་གྱི་བར་དུ་ཡུན་རིང་མོ་ནས་གོམས་པའི་བདག་ལ་ཆགས་པ་ཀུན་་
ཏུ་འབྱུང་ངོ་། །དེའི་འོག་ཏུ་དེའི་དབང་གིས་བདག་མེད་པར་འགྱུར་
རོ་སྙམ་དུ་ལུས་ལ་མངོན་པར་དགའ་བར་འགྱུར་ཏེ་དེ་ནི་དེའི་བར་
དོའི་སྲིད་པ་མངོན་པར་འགྲུབ་པའི་རྟེན་ཡིན་ནོ། །དེ་ལ་རྒྱུན་དུ་
ཞུགས་པ་དང་ལན་ཅིག་ཕྱིར་འོང་བ་རྣམས་ལ་ཡང་དེའི་ཚེ་བདག་ཏུ་་
ཆགས་པ་དེ་ཀུན་ཏུ་འབྱུང་མོད་ཀྱི་འོན་ཀྱང་དེ་དག་ནི་ཤེས་རབ་ཀྱིས་
སོ་སོར་བརྟགས་ནས་སྤོང་བར་བྱེད་དོ། །ཕྱིར་མི་འོང་པ་རྣམས་ལ་ནི་
དེའི་ཚེ་བདག་ལ་ཆགས་པ་ཀུན་ཏུ་མི་འབྱུང་ངོ༌། །དེ་ལ་གནད་འཆད་
·124·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་ནི། སེམས་ཅན་དམྱལ་བའི་འགྲོ་བ་དང་ལྷའི་འགྲོ་བ་མ་གཏོགས་པ་
ཐམས་ཅད་ལ་ཡོད་ལ། དེ་ཡང་རྣམ་པ་གཉིས་ཏེ་ཤིན་ཏུ་ཚབས་ཆེ་བ་
དང་ཤིན་ཏུ་ཚབས་ཆུང་བའོ། །ལས་ཉེས་པ་བྱེད་པ་རྣམས་ཀྱི་ནི་ཤིན
ཏུ་ཚབས་ཆེ་བ་ཡིན་ནོ། །ལས་ལེགས་པར་བྱེད་པ་རྣམས་ཀྱི་ནི་ཤིན་ཏུ་
ཚབས་ཆུང་བ་ཡིན་ནོ། །བྱང་གི་སྒྲ་མི་སྙན་པ་ནི་ཐམས་ཅད་ཀྱང་
ཚབས་ཆུང་བ་ཡིན་ནོ། །འཆི་བ་ན་དྲོད་འདོར་བའི་ཚུལ་ནི། དེ་ལ་དགེ་
བ་བྱེད་པ་རྣམས་(༣༠༥བ)ཀྱི་རྣམ་པར་ཤེས་པས་ནི་རོ་སྨད་ནས་་་་
ལུས་འདོར་བར་བྱེད་དེ། དེའི་ཕྱིར་ཐོག་མ་ཉིད་དུ་ལུས་ཀྱི་སྨད་གྲང་
མོར་འགྱུར་རོ། །དེ་ཡང་སྙིང་ག་ལ་ཐུག་གི་བར་དུ་འདོར་བར་འགྱུར་
ཏེ་སྙིང་ག་ནས་རྣམ་པར་ཤེས་པ་འཕོ་བར་རིག་པར་བྱའོ། །མི་དགེ་བ་
བྱེད་པ་རྣམས་ཀྱི་ནི་རྣམ་པར་ཤེས་པ་རོ་སྟོད་ནས་ལུས་འདོར་བར་་་་་
བྱེད་དེ། དེའི་ཕྱིར་ཐོག་མ་ཉིད་དུ་ལུས་ཀྱི་སྟོད་གྲང་མོར་འགྱུར་རོ། །ཤི་
ནས་བར་དོ་འགྲུབ་པའི་ཚུལ་ནི། དེ་ལྟར་ལུས་ཐམས་ཅད་གྲང་མོར་
འགྱུར་ཏེ་སྲོག་ཆད་པ་ལ་ཐུག་པ་ན་ལུས་ལ་ཆགས་པ་སྐྱེས་པ་དང་།
སྔོན་སྤྲོས་པ་ལ་མངོན་པར་དགའ་བའི་རྒྱུས་ཡོངས་སུ་བསྒོས་པ་དང་།
དགེ་བ་དང་མི་དགེ་བའི་ལས་ཀྱི་རྒྱུས་ཡོངས་སུ་བསྒོས་པའི་རྒྱུ་དེ
གཉིས་ཀྱི་དབང་གིས་དེ་མ་ཐག་ཏུ་སྲང་མདའི་མཐོ་དམན་གྱི་ཚུལ་དུ་་
འདི་ནས་འཆི་འཕོ་བ་དང་། ཕྱོགས་དེ་ཉིད་ན་བར་དོའི་སྲིད་པ་
མངོན་པར་འགྲུབ་པ་དུས་མཉམ་དུ་འབྱུང་བར་འགྱུར་རོ། །བར་མ་
དོའི་སྲིད་པ་དེ་ནི་དབང་པོ་ཚང་བ་ཡིན་ནོ། །དེ་ལ་མི་དགེ་བ་བྱེད་པ་
རྣམས་ཀྱི་བར་མ་དོའི་སྲིད་པ་མངོན་པར་འགྲུབ་པའི་ཁ་དོག་ནི་ཕྱར་་
་·125.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་ནག་པོ་ལ་སོགས་པ་ལྟར་ཤིན་ཏུ་གནག་པའོ། །དགེ་བ་བྱེད་པ་
རྣམས་ཀྱི་ནི་སྣམ་བུ་དཀར་པོ་ལ་སོགས་པ་ལྟར་ཤིན་ཏུ་དཀར་བའོ། །
སྲིད་པ་འཕོ་བའི་མདོར། དམྱལ་བའི་བར་དོ་སྡོང་དུམ་མེས་ཚིག་པ་ལྟ་
བུ་དང་། ཡི་དྭགས་ཀྱི་ཆུ་ལྟ་བུ་དང༌། དུད་འགྲོའི་དུ་བ་ལྟ་བུ་དང་།
མིའི་གསེར་ལྟ་བུ་དང་། ལྷའི་སྣམ་བུ་དཀར་པོ་ལྟ་བུར་གསུངས་སོ། །
བར་མ་དོའི་སྲིད་པ་དེ་ཡང་གཟུགས་ཀྱི་ཁམས་དང་འདོད་པའི་་་་་་་
ཁམས་སུ་སྐྱེ་ན་ཡོད་དེ། དེ་དག་ཏུ་སྐྱེ་བ་ལ་ཡུལ་གོ་ས་བགྲོད་དགོས་
ཤིང་དེ་རྣམ་ཤེས་རྐྱང་པས་མི་ནུས་པས་དེའི་རྟེན་ལུས་དགོས་པའི་་་་་་
ཕྱིར་རོ། །གཟུགས་མེད་པའི་ཁམས་ནས་འཕོ་བ་ན་ཡོད་ཀྱི་དེར་སྐྱེ་བ་
ལ་ནི་བར་སྲིད་མེད་དེ་གང་དུ་ཤི་བའི་ཡུལ་དེར་དེའི་མིང་གཞིའི་ཕུང
པོ་མངོན་པར་འགྲུབ་ཀྱི་ལུས་གཞན་དུ་འགྲོ་(༣༠༦ན)མི་དགོས་
པའི་ཕྱིར་རོ། །དེའི་རྣམ་གྲངས་ནི་འཆི་བའི་སྲིད་པ་གཉིས་ཀྱི་བར་དུ་
བྱུང་བའི་ཕྱིར་བར་མ་དོའི་སྲིད་པ་ཞེས་བྱའོ། །དེ་ལ་བརྟེན་ནས་ཡིད་
སྐྱེ་གནས་སུ་འགྲོ་བས་ན་ཡིད་ལས་འབྱུང་བ་ཞེས་ཀྱང་བྱའོ། །དྲིའི་
ཕྱིར་འགྲོ་བ་དང་དྲིས་བརྟས་པར་བྱེད་པས་ན་དྲི་ཟ་ཞེས་ཀྱང་བྱའོ། །
སྐྱེ་བ་མངོན་པར་འགྲུབ་པར་འགྱུར་བས་ན་མངོན་པར་འགྲུབ་པ་་་་་་་
ཞེས་ཀྱང་བྱའོ། །བར་མ་དོའི་སྲིད་པ་དེ་ཡང་སྐྱེ་བའི་རྐྱེན་མ་རྙེད་ཀྱི་
བར་དུ་རེ་ལྟར་ཐོགས་ན་ཞག་བདུན་གནས་པར་ཟད་དེ་རྐྱེན་རྙེད་ན་་
ནི་ངེས་པ་མེད་དོ། །མ་རྙེད་ན་ཞག་བདུན་ཚུན་གྱིས་འཆི་འཕོ་ཞིང་
ལུས་བརྗེས་ནས་ཀྱང་ཞག་བདུན་དུ་གནས་སོ། །སྐྱེ་བའི་རྐྱེན་མ་རྙེད་
ན་ཞག་བདུན་ཕྲག་བདུན་གྱི་བར་ལ་གནས་སོ། །དེ་ལས་འདས་ཕན་
·126.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཆད་ནི་གདོན་མི་ཟ་བར་སྐྱེ་བའི་རྐྱེན་རྙེད་པར་འགྱུར་རོ། །ཞག་
བདུན་གྱིས་འཆི་འཕོ་བ་དེ་ཡང་ཡང་ན་ནི་སྔར་གྱི་དང་སྐལ་བ་མཉམ་
པ་མངོན་པར་འགྲུབ་བོ། །ཅི་སྟེ་ན་དགེ་མི་དགེའི་ལས་ཀྱི་རྟེན་གྱིས་
ལྡོག་སྟེ་སྐལ་བ་མི་མཉམ་པ་གཞན་དུ་ཡང་སྐྱེ་བ་སྲིད་དེ། དཔེར་ན་
བསམ་གཏན་བཞི་པ་ཐོབ་པའི་དགེ་སློང་ཞིག་ཤི་འཕོས་ནས་བསམ་་
གཏན་བཞི་པའི་བར་སྲིད་མངོན་པར་འགྲུབ་པ་ན་ཐར་པ་ལ་སྐུར་
འདེབས་ཀྱི་ལོག་རྟོག་སྐྱེས་པས་ལན་གྲངས་གཞན་ལ་མྱོང་འགྱུར་གྱི་་་་་
དམྱལ་བའི་ལས་ཀྱི་བག་ཆགས་སད་ནས་དམྱལ་བའི་བར་སྲིད་གྲུབ་་་་
པར་མདོ་ལས་གསུངས་པ་ལྟ་བུའོ། །དེ་ན་གནས་པ་ཡང་སྔོན་གོམས་
པའི་དབང་གིས་དགེ་བའམ་མི་དགེ་བའི་ལས་གསོག་གོ །དེའི་གང་
ཟག་གིས་བདག་དང་སྐལ་བ་མཉམ་པའི་བར་མ་དོའི་སེམས་ཅན
རྣམས་དང་དེ་དག་གི་སྐྱེ་གནས་དང་བདག་གི་སྐྱེ་གནས་ཀྱང་མང་་་་་་
ངོ་༑ །ཉེས་པ་བྱེད་པ་རྣམས་ཀྱི་མིག་ནི་ཐུར་དུ་རྩལ་ཏེ་སྤྱིའུ་ཚུགས་སུ་
འགྲོའོ༑ །ལྷར་སྐྱེ་བ་རྣམས་ཀྱི་ནི་གྱེན་དུའོ། །མིར་སྐྱེ་བ་རྣམས་ཀྱི་ཐད་
ཀར་རོ། །དེ་དག་ཀྱང་རྣལ་འབྱོར་པ་( ༣༠༦བ)ལྷའི་མིག་དང་ལྡན་
པ་རྣམས་ཀྱིས་མཐོང་ངོ་། །གཞན་དག་ལྷའི་བར་དོས་འགྲོ་བ་གཞན་
རྣམས་ཀྱི་བར་དོ་ཀུན་མཐོང་ཞིང་། མིའི་བར་དོས་ལྷ་མ་གཏོགས་པ་
དང་།༑ ངན་སོང་གསུམ་གྱིས་གོང་མ་གཉིས་མི་མཐོང་བར་སྨྲའོ། །སྐྱེ་
གནས་མ་བླངས་ཀྱི་བར་དུ་དེའི་མིག་ལྷའི་མིག་བཞིན་དུ་ཐོགས་པ་་་་་་་
མེད་དོ། །བར་མ་དོའི་སྲིད་པ་དེའི་ཆ་བྱད་ཇི་ལྟ་བུ་ཞེ་ན། འགྲོ་བ་རིས་
གང་དུ་སྐྱེ་བར་འགྱུར་བའི་འགྲོ་བ་དེའི་བྱད་གཟུགས་ཇི་ལྟ་བ་བཞིན་་
·127·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་གྱུར་ཏེ། དེ་དང་འཕེན་བྱེད་ཀྱི་ལས་གཅིག་གིས་འཕངས་པས་སྐལ་
བ་མཉམ་པའི་ཕྱིར་རོ། །འགྲོ་བ་ལ་སྐྱེ་གནས་མ་བླངས་ཀྱི་བར་དུ་ཐག་
ཐོགས་མེད་དེ་རྫུ་འཕྲུལ་དང་ལྡན་པ་བཞིན་དུ་མྱུར་དུ་འགྲོ་ཞིང་གང་་
སྐྱེ་བའི་གནས་དེ་ཉིད་དུ་ཐོགས་པར་འགྱུར་རོ། །སྐྱེ་གནས་སུ་འཇུག་
པའི་ཚུལ་ནི། དཔེར་ན་སྲང་མདའི་མཐོ་དམན་དུས་མཉམ་པ་ལྟར་
བར་སྲིད་ནས་འཆི་འཕོ་བ་དང་སྐྱེ་སྲིད་དུ་ཉིང་མཚམས་སྦྱོར་བ་དུས་་
མཉམ་པ་ཡིན་ནོ། །དེ་ལ་གལ་ཏེ་མི་དགེ་བའི་ལས་བྱེད་པ་ལུག་གསོད་
པ་ལ་སོགས་པ་སེམས་ཅན་དམྱལ་བར་སྐྱེ་བར་འགྱུར་བའི་བར་སྲིད་་་
མངོན་པར་གྲུབ་པ་དེ་དག་ནི་རང་གི་སྐྱེ་གནས་སུ་ལུག་ལ་སོགས་པ་་་་
དེ་དག་རྨི་ལམ་ལྟ་བུར་མཐོང་ནས་དེ་སྔོན་གོམས་པའི་དབང་གིས་དེ་་
མངོན་པར་དགའ་ནས་དེ་ཉིད་དུ་རྒྱུག་གོ །དེ་ནས་དེ་སྐྱེ་གནས་ཀྱི་
གཟུགས་དེ་ལ་ཁོང་ཁྲོ་བར་འགྱུར་ལ་དེའི་དབང་གིས་བར་མ་དོའི
སྲིད་པ་མེད་པར་འགྱུར་ཞིང་སྐྱེ་བའི་སྲིད་པ་མངོན་པར་འགྲུབ་པར་་
འགྱུར་རོ། །དེ་འདི་སྙམ་དུ་བདག་འདི་དང་ལྷན་ཅིག་དགའ་བར་བྱ
རྩེ་བར་བྱ་དགའ་མགུར་སྤྱད་པར་བྱ་བཟོ་ཡང་བསླབ་པར་བྱའོ་སྙམ་་་
དུ་སེམས་གཏོད་པར་འགྱུར་ལ་དེ་དེར་ལོག་པར་ལས་ཀྱི་གནོད་པ།་་་་་་
རྣམ་པ་སྣ་ཚོགས་ཀྱིས་གཟིར་བར་འགྱུར་ཏེ་ཡོངས་སུ་ཚ་བ་ཆེན་པོས་་
ཀྱང་རེག་པར་འགྱུར་རོ། །དེ་ལྟ་མ་ཡིན་ཏེ་དེ་ལྟ་བུ་མཐོང་བ་མེད་དུ་
ཟིན་ན་དེ་དེར་འགྲོ་བར་འདོད་པ་ཉིད་ཀྱང་མེད་ན་འགྲོ་བར་ལྟ་ག་་་
ལ་འགྱུར། མི་འགྲོ་ན་ཡང་དེར་སྐྱེ་བར་མི་འགྱུར་རོ། །སེམས་ཅན་
(༣༠༧ན)དམྱལ་བ་རྣམས་ཇི་ལྟ་བ་བཞིན་དུ་ཡི་དྭགས་ལྦ་བ་ཅན་་་་
·128.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ་སོགས་པར་སྐྱེ་བ་ཡང་དེ་དང་འདྲ་བར་རིག་པར་བྱའོ། །དུད་འགྲོ་
དང་ཡི་དྭགས་དང་མི་དང་འདོད་པ་ན་སྤྱོད་པ་དང་གཟུགས་ན་སྤྱོད་་
པའི་ལྷའི་རིས་གཞན་དག་ཏུ་སྐྱེ་བ་ནི་སྐྱེ་བའི་གནས་སུ་བདག་དང་་་་་
སྐལ་བ་མཉམ་པ་མངོན་པར་དགའ་བར་འགྱུར་བའི་སེམས་ཅན་དེ་་་་
དག་མཐོང་ངོ༌། །དེ་ནས་སྔ་མ་བཞིན་དུ་དེར་དགའ་བ་དང་འདོད་པ་
བསྐྱེད་དེ་སོང་བ་དང་སྐྱེ་གནས་ལ་ཁོང་ཁྲོ་བར་ཡང་གྱུར་ནས་འཆི་་་་་
འཕོ་བ་དང་སྐྱེ་བ་ཡང་སྔ་མ་བཞིན་དུ་རིག་པར་བྱའོ །དེ་ལ་མ་རུང་
ཞིང་ཟླ་མཚན་དང་ལྡན་པ་དང་། ཕ་མ་རྗེས་སུ་ཆགས་པར་གྱུར་པ་
དང་༑ དྲི་ཟ་ཡང་ཉེ་བར་གནས་པ་སྟེ་གནས་གསུམ་མངོན་དུ་གྱུར་པ་
ན་མངལ་དུ་འཇུག་པར་འགྱུར་རོ། །ཚུལ་ཇི་ལྟར་ཞེ་ན་བར་མ་དོའི་
སྲིད་པ་ན་གནས་པ་དེ་ནི་སྐྱེ་བའི་གནས་ཕ་མའི་ཁུ་ཁྲག་འདུས་པ་ལ་་་
ཕ་མ་བགཉིས་ཉལ་པོ་བྱེད་པར་འཁྲུལ་བར་འགྱུར་རོ། །དེ་མཐོང་ནས་
ཀྱང་དེ་ཆགས་པ་སྐྱེ་བར་འགྱུར་ཏེ། གལ་ཏེ་བུད་མེད་དུ་སྐྱེ་ན་ནི་སྐྱེས་
པ་ལ་ཆགས་ཏེ་བུད་མེད་དང་འབྲལ་བར་འདོད་པ་སྐྱེ་ལ། སྐྱེས་པར་
སྐྱེ་ན་བུད་མེད་ལ་ཆགས་ཏེ་སྐྱེས་པ་དང་འབྲལ་བར་འདོད་པ་སྐྱེའོ། །
དེ་སྐྱེས་པས་སྐྱེས་པའམ་བུད་མེད་འབའ་ཞིག་མཐོང་བར་འགྱུར་རོ། །
དེ་ཇི་ལྟ་ཇི་ལྟར་ཕྱོགས་དེར་ཉེ་བར་སྦྱོར་བ་དེ་ལྟ་དེ་ལྟར་སྐྱེས་པའམ་་
བུད་མེད་དེའི་ཡན་ལག་གཞན་སྣང་བ་མེད་པར་འགྱུར་ལ་སྐྱེས་པ
དང་བུད་མེད་དེ་ལ་ཕོ་མཚན་ནམ་མོ་མཚན་དུ་མཐོང་བ་འབའ་ཞིག་་
ཉེ་བར་གནས་པར་འགྱུར་རོ། །དེ་ལ་དེར་བར་མ་དོའི་སེམས་ཅན་དེ་
ཁོང་ཁྲོ་སྐྱེ་བར་འགྱུར་ལ་དེའི་དབང་གིས་བར་མ་དོའི་སྲིད་པ་འགག་་
·129.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅིང་སྐྱེ་བའི་སྲིད་པར་ཉིང་མཚམས་སྦྱོར་བ་ཡིན་ནོ། །དེའི་ཕྱིར་འདོད་
ཆགས་དེ་ལས་གཞན་པའི་ཉོན་མོངས་པ་ཁོང་ཁྲོ་བ་ནི་བར་སྲིད་
འགག་པ་སྐྱེ་སྲིད་དུ་ཉིང་མཚམས་སྦྱོར་བའི་རྐྱེན་ཏུ་འགྱུར་རོ། །དེ་
ཉིད་བཟླས་པ་ནི་འདོད་ཆགས་(༣༠༧བ) དང་བཅས་པར་ཞེས་
སྨོས་སོ། །གལ་ཏེ་སེམས་ཅན་དེ་བསོད་ནམས་ཆུང་ངུ་ཞིག་ཡིན་ན་ནི་
རིགས་དམའ་བར་སྐྱེ་བར་འགྱུར་ཏེ། འཕོ་བའི་ཚེ་དང་འཇུག་པའི་ཚེ་
དེ་ལ་ཀུ་ཅོའི་སྒྲ་དང་འདམ་བུ་དང་ནགས་ཚལ་ཐིབས་པོ་ལ་སོགས་་་་་་
པར་འགྲོ་བའི་མཚན་མ་འབྱུང་བར་འགྱུར་རོ། །གལ་ཏེ་དགེ་བ་བྱེད་
པ་ཞིག་ཡིན་ན་ནི་རིགས་མཐོན་པོར་སྐྱེ་བར་འགྱུར་ཞིང༌། དེ་ལ་ཞི་བ་
དང་སྙན་པའི་སྒྲ་འབྱུང་ལ་ཁང་བཟང་དང་གཞལ་མེད་ཁང་ལ་
སོགས་པར་འགྲོ་བའི་མཚན་མ་འབྱུང་ངོ༌། །དེ་ནས་ཕ་མ་གཉིས་ཀྱི་
ཆགས་པ་དྲག་པོའི་མཇུག་ཏུ་ཁུ་བ་དང་ཁྲག་གི་ཐིགས་པ་སྐ་བ་བྱུང་་
བ་མའི་སྐྱེ་གནས་སུ་འདྲེས་ཏེ་འོ་མ་སྐོལ་བའི་སྤྲིས་མ་ལྟར་ནུར་ནུར་་་་་
བོར་གྱུར་པ་དེ་ཉིད་ལ་ལུས་ལེན་པར་བྱེད་པའི་ཀུན་གཞིའི་རྣམ་པར་་
ཤེས་པ་ཚོགས་པ་བཏང་སྙོམས་དང་བཅས་པ་ཐོག་མར་འཇུག་པར་་་་
འགྱུར་ཏེ་དེ་ནི་རྣམ་པར་སྨིན་པའི་རང་བཞིན་ནོ། །མེར་མེར་པོའི་
ཕྱོགས་གང་དུ་རྣམ་པར་ཤེས་པ་ཞུགས་པར་གྱུར་པ་དེ་ནི་དེའི་ཚེ་དེའི་
སྙིང་གི་ཕྱོགས་ཡིན་ནོ། །དེ་ལྟར་ན་རྣམ་པར་ཤེས་པ་དེ་ནི་ཕྱོགས་གང་
ནས་འཆི་འཕོ་བའི་ཕྱོགས་དེ་ཉིད་དུ་ཐོག་མ་ཁོ་ནར་འཇུག་གོ །
ལྔ་པ་སྐྱེ་གནས་བཞིའི་དབང་པོ་འགྲུབ་ཚུལ་ནི། བར་མ་དོའི་སྲིད་
པ་འགགས་པ་དེའི་འོག་ཏུ་སྐྱེ་གནས་བཞི་པོ་སྒོ་ང་ལས་སྐྱེས་པ་སོགས་
·130·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཀྱི་དབང་པོ་མངོན་པར་འགྲུབ་པར་འགྱུར་རོ། །དེ་ལ་རྫུས་ཏེ་སྐྱེས་པ་
རྣམས་ཀྱི་དབང་པོ་རྣམས་ནི་མ་ཚང་བ་མེད་པར་ཅིག་ཅར་འགྲུབ་་་་་་
པར་འགྱུར་ལ། དེ་ལས་གཞན་པ་རྣམས་ཀྱི་ནི་རིམ་གྱིས་འགྲུབ་པར་
འགྱུར་རོ། །བྱེ་བྲག་ཏུ་མངལ་ནས་སྐྱེ་བའི་དབང་པོ་མངོན་པར་འགྲུབ་
པའི་ཚུལ་ནི། རྟེན་ཅིང་འབྲེལ་བར་འབྱུང་བའི་མདོ་ལས་ཇི་སྐད་
འབྱུང་བ་བཞིན་ཏེ། ཇི་སྐད་དུ། ཐོག་མ་ཉིད་དུ་ནུར་ནུར་འགྱུར། །
ནུར་ནུར་པོ་ལས་མེར་མེར་འགྱུར། །མེར་མེར་པོ་ལས་ནར་ནར་
འགྱུར༑ །ནར་ནར་པོ་ལས་གོར་གོར་འགྱུར། །གོར་གོར་པོ་ལས་རྐང་
ལག་འགྱུས་( ༣༠༨ན)སྐྲ་སྤུ་སེན་མོ་ལ་སོགས་དང་། །དབང་པོ་
གཟུགས་ཅན་རྣམས་དང་ནི། །མཚན་རྣམས་རིམ་གྱིས་འབྱུང་བར་
འགྱུར༑།ཞེས་གང་གསུངས་པ་ལྟར་རོ། །དེ་ཉིད་རྒྱས་པར་བཤད་པ་ནི།།
མངལ་ན་གནས་པ་ཉིད་ཀྱང་ཞག་བདུན་ཕྲག་སུམ་ཅུ་རྩ་བརྒྱད་ཀྱིས་་་
མངལ་དུ་ཡན་ལག་དང་ཉིང་ལག་དང་ཉིང་ལག་ཐམས་ཅད་དང་་་་་
ལྡན་པར་འགྱུར་རོ། །དེ་ནས་ཞག་བཞི་ལོན་པ་ན་བཙའ་བར་འགྱུར་
ཏེ༑ བཅོམ་ལྡན་འདས་ཀྱིས་མངལ་དུ་འཇུག་པའི་མདོ་ལས། དེ་ནི་ཟླ་
བ་དགུ་འམ་དེ་ལས་འདས་ནས་ཤིན་ཏུ་རྫོགས་པར་འགྱུར་རོ། །ཟླ་བ་
བརྒྱད་ཀྱིས་ནི་རྫོགས་པ་ཡིན་མོད་ཀྱི་ཤིན་ཏུ་རྫོགས་པ་མ་ཡིན་ནོ། །ཟླ་
བ་དྲུག་གམ་བདུན་གྱིས་ནི་རྫོགས་པར་མི་འགྱུར་ཏེ་ཡན་ལག་མ་ཚང་་
བར་འགྱུར་རོ་ཞེས་གསུངས་པ་ལྟ་བུའོ། །སྐྱེ་མཆེད་དྲུག་པ་དོད་པའི་
གནས་སྐབས་ན་ནི་མས་ཁ་ཟས་ཟོས་པ་ལས་བྱུང་བའི་དྭངས་མ་སྐ་བ་
དེས་དེ་བརྟས་པར་འགྱུར་རོ། །མེར་མེར་པོ་ལ་སོགས་པ་ཤིན་ཏུ་སླ་
*131·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་གནས་སྐབས་ན་ནི་དྭངས་མ་ཤིན་ཏུ་སླ་བས་བརྟས་པར་འགྱུར་་་
བར་རིག་པར་བྱའོ། །མངལ་ན་གནས་པ་དེ་ལ་དུས་བརྒྱད་ཡོད་དེ་
འདི་ལྟར། མེར་མེར་པོ་དང༌། ནུར་ནུར་པོ་དང་། ལྟར་ལྟར་པོ་དང་།
མཁྲང་འགྱུར་གྱི་དུས་དང་། རྐང་ལག་འགྱུས་པའི་དུས་དང་། སྐྲ་དང་
སྤུ་དང་སེན་མོ་འབྱུང་བའི་དུས་དང་། དབང་པོ་དོད་པའི་དུས་དང་།
མཚན་མ་དོད་པའི་དུས་སོ། །དེ་ལ་སྤྲིས་མ་ལྟ་བུས་གཡོགས་ལ་ནང་སླ་
མོར་འདུག་པ་ནི་མེར་མེར་པོ་ཞེས་བྱའོ། །ཕྱི་ནང་གཉིས་ཀ་སྤྲིས་མ་ལྟ་
བུར་འདུག་པ་སྟེ་ཞོ་ལྟར་ཀྱུར་ལ་ཤར་མ་གྱུར་པ་ནི་ནུར་ནུར་པོ་ཞེས་་་
བྱའོ༑ །ཤར་ནི་གྱུར་ལ་སླ་བར་འདུག་པ་ནི་ལྟར་ལྟར་པོ་ཞེས་བྱའོ། །སྐ་
བར་གྱུར་ཏེ་མནན་བཟོད་པ་ནི་མཁྲང་འགྱུར་ཞེས་བྱའོ། །དེ་ཉིད་ལས་
ཤ་ལྷག་ལྟ་བུར་གྱུར་ཏེ་ཡན་ལག་དང་ཉིང་ལག་གི་མཚན་མ་འབྱུང་བ་
ནི་རྐང་ལག་འགྱུས་པ་ཞེས་བྱའོ། །དེ་ནས་སྐྲ་དང་བ་སྤུ་སེན་མོ་འབྱུང་
བ་ནི་དེ་ཉིད་ཀྱི་དུས་ཡིན་ནོ།། །དེ་ནས་མིག་ལ་སོགས་པའི་དབང་པོ་
(༣༠༨ བ)རྣམས་མངོན་པར་འགྲུབ་པ་ནི་དབང་པོ་བདོད་པའི་་་་
དུས་ཞེས་བྱའོ། །དེ་ནས་དེའི་གནས་གསལ་བར་གྱུར་པ་ནི་མཚན་མ་
དོད་པའི་དུས་ཞེས་བྱའོ། །མངལ་ན་གནས་པ་དེ་ཡང་སྔོན་གྱི་ལས་ཀྱི་
དབང་དང་མས་ཡ་ང་བ་ལ་སོགས་པ་མ་སྤངས་པས་སྐྲ་དང་མདོག་་་་་
དང་པགས་པ་དང་ལུས་མི་སྡུག་པར་འགྱུར་རོ། །དེ་ལ་སྔོན་གྱི་ལས་
དང་མས་འགྱུར་བྱེད་དམ་ལན་ཚྭའི་རོ་དང་སྐོམ་ཤས་ཆེར་བསྟེན་
པས་མངལ་ན་གནས་པ་བ་སྤུ་དང་སྐྲ་ངན་པར་འགྱུར་རོ། །མས་ཉི་མ་
ལ་སོགས་པ་ཤིན་ཏུ་ཚ་བ་བསྟེན་པས་དེའི་མདོག་ནག་པ་དང་སྔོ་་་་་་
·132·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
།ཁྱིམ་གྱི་ནང་ཧ་ཅང་འགྲེང་བ་ན་འདུག་པས་
སངས་སུ་འགྱུར་རོ།
དེའི་མདོག་དཀར་བར་འགྱུར་རོ། །ཁ་ཟས་ཧ་ཅང་ཚ་བ་ཟོས་པས་ནི
དེའི་མདོག་དམར་བར་འགྱུར་རོ། །སྔོན་གྱི་ལས་དང་མས་འཁྲིག་པའི་
ཆོས་ཧ་ཅང་བསྟེན་དྲག་པ་ལས་དེ་ཤུ་བ་ཅན་ནམ་ཁྱི་རྔོ་ཅན་ནམ་་་་་་་་
མཛེ་ཅན་དུ་འགྱུར་རོ། །སྔོན་གྱི་ལས་དང་མས་མཆོངས་རྒྱུག་ལ་སོགས་
པ་སྤྱོད་ལམ་དྲག་པོ་བྱས་པ་ལས་དེའི་ལུས་མི་སྡུག་པའམ་དབང་པོ་མ་
ཚང་བར་འགྱུར་རོ། །གལ་ཏེ་དེ་ཡང་མོར་གྱུར་ན་མའི་སྒལ་ཚིགས་ལ་
བརྟེན་ལ་བྲང་ལོགས་སུ་མདུན་གྱིས་ཕྱོགས་ཤིང་གློ་གཡོན་ན་འདུག་གོ།
གལ་ཏེ་ཕོར་གྱུར་ན་ནི་མའི་ལྟོ་ལོགས་སུ་བརྟེན་ལ་སྒལ་ཚིགས་ལོགས་་
སུ་མདུན་གྱིས་ཕྱོགས་ཤིང་གློ་གཡས་རོལ་ན་འདུག་གོ །མངལ་ན་
གནས་པ་ཡོངས་སུ་རྫོགས་པར་འགྱུར་བ་ནས། མས་མངལ་ན་གནས་
པ་ཤས་ཆེར་མི་བཟོད་པ་ལས་ནང་དུ་རླུང་དག་འབྱུང་བར་འགྱུར་ཏེ་
དེས་མངལ་ན་གནས་པ་ན་གནོད་པ་བསྐྱེད་པར་བྱེད་དོ། །དེ་ནས་
དེའི་ལས་ཀྱི་རྣམ་པར་སྨིན་པ་ལས་བྱུང་བའི་སྐྱེ་བའི་ཆར་གཏོགས་་
པའི་རླུང་འབྱུང་བར་འགྱུར་ཏེ། དེས་མངལ་ན་གནས་པ་དེ་རྐང་པ་ནི་
གྱེན་དུ་བསྟན་མགོ་ནི་ཐུར་དུ་བསྟན་ནས་ཤ་མས་གཡོགས་བཞིན་དུ་་་
འབྱུང་བར་འགྱུར་ཏེ། འབྱུང་བ་ན་ཤ་མ་དེའི་ཕྱིར་ནང་དུ་ལོག་སྟེ་ལྟོ་
ན་གནས་སོ། །མངལ་གྱི་སྒོར་བྱུང་མ་ཐག་བཙའ་བའི་དུས་ཞེས་བྱའོ། །
བཙའ་( ༣༠༩ན) བ་དེའི་འོག་ཏུ་མིག་གི་འདུས་ཏེ་རེག་པ་ལ་སོགས
པས་རེག་པར་འགྱུར་ཞིང་། འཇིག་རྟེན་གྱི་སྤྱོད་པའི་ཐ་སྙད་རྗེས་སུ་
སློབ་པ་ལ་ཡང་འཇུག་པར་འགྱུར་རོ། །དེ་ལྟར་ན་སེམས་ཅན་གང་གི་
·133.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལུས་སེམས་ཅན་གྱི་རིགས་གང་དུ་འབྱུང་བར་འགྱུར་བ་དེར་སེམས་་་་
ཅན་སྐལ་བ་མཉམ་པ་གང་ཡིན་པ་དེ་ནི་སེམས་ཅན་དེ་དག་ལའང
རྐྱེན་རྣམ་པ་བཞི་ས་བོན་གྱི་ཆོས་སྒྲུབ་པ་དང་། ཁ་ཟས་ཀྱིས་རྒྱས་པར་
བྱེད་པ་དང་། ཀུན་ཏུ་ལེགས་པར་བསྲུང་བར་བྱེད་པ་དང་། ལུས་དང་
ངག་གི་ལས་མངོན་པར་འདུ་བྱེད་པ་ལ་རྗེས་སུ་སློབ་པས་རྐྱེན་གྱི་བྱ་་་་
བ་བྱེད་དོ་འདི་ལྟར། ཕ་མ་གཉིས་ཀྱིས་ཐོག་མ་ཁོ་ནར་ཁུ་བ་དང་ཁྲག་
གིས་སྒྲུབ་པར་བྱེད་དོ། །དེ་ནས་བཙའ་བར་རིག་ནས་དེ་དང་མཐུན་
པའི་ཁ་ཟས་ལྡུད་པར་བྱེད་དོ། །གསོ་བར་བྱེད་བསྐྱེད་པར་བྱེད་དོ། །དེ་
ནས་དུས་མ་ཡིན་པར་འགྲོ་བ་དང་ཡ་ང་བར་འགྲོ་ཞིང་བརྒྱུ་བ་ལ་དེ་་་
དང་དེར་ཀུན་ཏུ་བསྲུང་བའི་བྱ་བ་བྱེད་དོ། །དེ་ནས་དབང་པོ་རྣམས་
ཡོངས་སུ་སྨིན་པ་ན་སྨྲ་བའི་ཐ་སྙད་དག་སློབ་ཏུ་འཇུག་སྟེ། དེ་དག་
གིས་ཀྱང་གཞན་དག་སློབ་ཏུ་འཇུག་སྟེ། དེ་ལྟར་ན་སེམས་ཅན་འདི་
དག་ནི་ཐོག་མ་མེད་པའི་དུས་ནས་བདེ་བ་དང་སྡུག་བསྔལ་སོ་སོར་་་་
མྱོང་སྟེ། སངས་རྒྱས་རྣམས་ཀྱི་བྱང་ཆུབ་ལ་བརྟེན་ནས་གཞན་གྱི་སྒྲ་
དང་ནང་གི་ཚུལ་བཞིན་ཡིད་ལ་བྱེད་པའི་རྐྱེན་གྱིས་ཇི་སྲིད་ཟག་པ
ཟད་པ་མ་ཐོབ་ཀྱི་བར་དུ་བདེ་བ་དང་སྡུག་བསྔལ་ལས་འདའ་བར་མི་
འགྱུར་རོ། །དེ་ལྟར་ན་ནང་གི་དངོས་པོ་རྣམས་ཀྱི་འཆི་འཕོ་བ་དང་སྐྱེ་
བ་དེ་ནི་དེ་ལྟ་བུ་ཡིན་ནོ། །ཡོངས་སུ་ཤེས་པར་བྱ་བ་སྡུག་བསྔལ་གྱི་
བདེན་པ་བཤད་ཟིན་ཏོ།།
·134.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཀུན་འབྱུང་བདེན་པ་བཤད་པ།
དེ་ནི་ཤེས་ནས་སྤང་བར་བྱ་བ་ཀུན་འབྱུང་གི་བདེན་པ་བཤད
པར་བཞེད་ནས། ཀུན་འབྱུང་གི་བདེན་པ་གང་ཞེ་ན། ཞེས་སྨོས་སོ། །
དེ་ཡང་མཚན་གཞི་དང་། མཚན་ཉིད་གཉིས་ཀྱིས་ཤེས་པར་བྱ་བ་ལས།
དང་པོ་ལ་ཡང་། མདོར་བསྟན་པ་དང་། རྒྱས་པར་(༣༠༩བ)བཤད་
པ་གཉིས་ལས། དང་པོ་ལ་དངོས་ནི། ཉོན་མོངས་པ་དང་དེའི་དབང་
གིས་བྱུང་བའི་ལས་ནི་ཀུན་འབྱུང་གི་བདེན་པ་ཡིན་ཏེ་དེ་གཉིས་ལས་
སྲིད་པའི་སྡུག་བསྔལ་མ་ལུས་པ་འབྱུང་བའི་ཕྱིར་རོ། །ཟག་པ་མེད་
པའི་ལས་རྣམས་སྡུག་བསྔལ་བསྐྱེད་པར་བྱེད་པ་མ་ཡིན་པས་ཉོན
མོངས་པའི་དབང་གིས་བྱུང་བའི་ལས་ཞེས་བྱེ་བྲག་ཏུ་བྱས་སོ། །དེ་ལ་
ལུང་དང་འགལ་བ་སྤོང་བ་ནི། དེ་ལྟ་ན་བཅོམ་ལྡན་འདས་ཀྱིས་སྡུག་
བསྔལ་ཀུན་འབྱུང་འཕགས་པའི་བདེན་པ་གང་ཞེ་ན། སྲེད་པ་ཡང་
འབྱུང་བ་ཅན་དགའ་བའི་འདོད་ཆགས་དང་ལྡན་པ་དང་དེ་ལ་
མངོན་པར་དགའ་བའི་ངང་ཚུལ་ཅན་འདི་ལྟ་སྟེ། འདོད་པའི་སྲེད་པ་
དང་སྲིད་པའི་སྲེད་པ་དང་འཇིག་པའི་སྲེད་པའོ་ཞེས་སྲེད་པ་ཉིད་་
ཀུན་འབྱུང་གི་བདེན་པར་བསྟན་པ་ཅི་ཞེ་ན། དེ་ནི་སྲེད་པ་ཀུན་
འབྱུང་གི་གཙོ་བོར་བསྟན་པ་ཡིན་གྱི་ཀུན་འབྱུང་ལ་སྲེད་པ་འབའ་་་་་་
ཞིག་ཏུ་ཟད་པ་ནི་མ་ཡིན་ནོ། །མདོ་འདིའི་དོན་ཅི་ཞེ་ན། སྤྱིར་བྱིས་པ་
རྣམས་ལ་ཕྱིན་ཅི་ལོག་བཞིའི་རྗེས་སུ་འབྲང་བའི་སྲེད་པ་རྣམ་པ་བཞི་་
ཡོད་དེ་འདི་ལྟར། རྟག་པ་དང་བདེ་བ་དང་གཙང་བ་དང་བདག་ཏུ་
·135.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྲེད་པའོ།། །སྲིད་པ་བཞི་པོ་དེ་དག་མདོ་འདི་ཉིད་ཀྱིས་བསྟན་པ་ཡིན་
ཏེ༑ དེ་ལ་སྲེད་པ་དང་པོ་ལ་བརྟེན་ནས་ཡང་སྲིད་པ་འབྱུང་བར་
མངོན་ནོ། །གཉིས་པ་དང་གསུམ་པ་ལ་བརྟེན་ནས་དགའ་བའི་འདོད་
ཆཊ་དང་ལྡན་པ་དང་དེ་དང་དེར་མངོན་པར་དགའ་བར་མངོན་ནོ། །
ཐ་མ་ལ་བརྟེན་ནས་ལུས་ལ་ཆགས་པའི་སྲེད་པ་འབའ་ཞིག་འབྱུང་
བར་མངོན་ནོ། །དེ་ལྟར་ན་སྲེད་པ་ཞེས་བྱ་བས་ནི་བདག་ལ་སྲེད་པ་
བསྟན་ཏོ། །ཡང་འབྱུང་བ་ཅན་ཞེས་པས་ནི་རྟག་པར་སྲེད་པའོ།
དགའ་བའི་འདོད་ཆགས་དང་ལྡན་པ་དང་དེ་དང་དེ་ལ་མངོན་པར་་
དགའ་བས་ནི་བདེ་བ་དང་གཙང་བར་སྲེད་པ་བསྟན་ཏོ། །དེ་ལ་སྲེད
པ་གང་ཞེ་ན་ད་ལྟར་གྱི་ལུས་ལ་ཆགས་ཤིང་སྦྱོར་བར་བྱེད་པའོ། །ཡང་
སྲིད་པ་འབྱུང་བ་ཅན་གང་ཞེ་ན་མ་འོངས་པའི་དུས་ཀྱི་ཁྱད་པར
འདོད་པ་གང་ཡིན་པའོ། །དགའ་བའི་འདོད་ཆགས་དང་ལྡན་པ་གང་
ཞེ་ན་གཟུགས་སྒྲ་ལ་སོགས་( ༣༡༠ན)པས་འདོད་པའི་ཡོན་ཏན་ལྔ་་
ལ་མངོན་དུ་ཕྱོགས་པར་གྱུར་པ་དང་ཐོབ་པ་དག་ལ་དགའ་བའི་་་་་་་་་
འདོད་ཆགས་གང་ཡིན་པའོ། །དེ་དང་དེ་ལ་མངོན་པར་དགའ་བ་གང་
ཞེ་ན་དེ་ལས་གཞན་པའི་གཟུགས་སྒྲ་ལ་སོགས་པ་འདོད་པའི་ཡོན་་་་་་
ཏན་རྣམས་ལ་མངོན་པར་འདོད་པ་གང་ཡིན་པའོ། །དེ་ལ་རྟག་པར་
སྲེད་པ་དང་ཡང་འབྱུང་བ་ཅན་ནི་རྒྱུའི་རྣམ་པ་ཡིན་ནོ། །བདེ་བར་
སྲེད་པ་དང་དགའ་བའི་འདོད་ཆགས་དང་ལྡན་པ་ནི་ཀུན་འབྱུང་གི་་་
རྣམ་པ་ཡིན་ནོ། །གཙང་བར་སྲེད་པ་དང་དེ་དང་དེ་ལ་མངོན་པར་
དགའ་བ་ནི་རབ་སྐྱེའི་རྣམ་པའོ། །བདག་ལ་སྲེད་པ་ནི་རྐྱེན་གྱི་རྣམ་པ་
136·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཡིན་ནོ། །འདོད་པའི་སྲེད་པ་ལ་སོགས་པ་གསུམ་ནི་བཤད་ཟིན་ཏོ། །
སྲེད་པ་གཙོ་བོར་བསྟན་པའི་དོན་གང་ཞེ་ན་ཐམས་ཅད་དུ་འགྲོ་བའི་
ཕྱིར་གཙོ་བོ་ཡིན་ཏེ། སྲེད་པ་དེ་ནི་དངོས་པོ་ཐམས་ཅད་དུ་འགྲོ་བ་
ཡིན་ཏེ། ཐོབ་པ་དང་མ་ཐོབ་པའི་ཡུལ་གྱི་དངོས་པོ་ཐམས་ཅད་ལ་
ཁྱབ་པའི་ཕྱིར་རོ། །དེ་ལ་ལུས་ཐོབ་པ་ལ་ནི་སྲེད་པའོ། །མ་ཐོབ་པ་ལ་
ནི་ཡང་འབྱུང་བ་ཅན་ནོ། །ཡུལ་ཐོབ་པ་ལ་ནི་དགའ་བའི་འདོད་
ཆགས་དང་ལྡན་པའོ། །མ་ཐོབ་པའི་ཡུལ་རྣམས་ལ་ནི་དེ་དང་དེ་ལ་
མངོན་པར་དགའ་བར་རིག་པར་བྱའོ། །ཡང་གནས་སྐབས་ཐ
ཅད་དུ་འགྲོ་བ་ནི་འདུ་བྱེད་ཀྱི་སྡུག་བསྔལ་ལ་སོགས་པ་གནས་སྐབས་་
གསུམ་པོ་དང་ལྡན་པའི་ཕྱིར་རོ། །དེ་ལ་སྡུག་བསྔལ་གྱི་སྡུག་བསྔལ་གྱི་
གནས་སྐབས་ཐོབ་པ་དང་མ་ཐོབ་པ་དག་ལ་ནི་གོ་རིམ་བཞིན་འབྲལ་་
བ་དང་མི་འཕྲོད་པར་སྲེད་དོ། །འགྱུར་བའི་སྡུག་བསྔལ་གྱི་གནས་
སྐབས་ཐོབ་པ་དང་མ་ཐོབ་པ་ལ་ནི་གོ་རིམ་བཞིན་མི་འབྲལ་བའི་སྲེད་
པ་དང་འཕྲད་པའི་སྲེད་པའོ། །འདུ་བྱེད་ཀྱི་སྡུག་བསྔལ་གྱི་གནས་
སྐབས་ལ་ནི་གཏི་མུག་གིས་སྲེད་དེ་ཉོན་མོངས་པའི་གནས་ངན་ལེན་་་
གྱིས་རབ་ཏུ་ཕྱེ་བ་དང་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་་་་
པའི་ཚོར་བས་རབ་ཏུ་ཕྱེ་བའི་ཕྱིར་རོ། །བྱེ་བྲག་ཏུ་ཀུན་གཞིའི་རྣམ་
པར་ཤེས་( ༣༡༠བ) པ་ནི་འདུ་བྱེད་ཀྱི་སྡུག་བསྔལ་ཡིན་ལ་དེ་ལ་
བདག་ཏུ་རྨོངས་པའི་སྒོ་ནས་སྲེད་པ་འབྱུང་བའི་ཕྱིར་རོ། །དུས་ཐམས་
ཅད་དུ་འགྲོ་བ་ནི་འདོད་པ་དང་གཟུགས་དང་གཟུགས་མེད་པའི་་་་་་་་
སྲེད་པ་དག་གིས་ཁམས་གསུམ་ལ་ཁྱབ་པའི་ཕྱིར་རོ། །ཚོལ་བ་ཐམས་
·137·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅད་དུ་འགྲོ་བ་ནི་དེས་འདོད་པ་དང་སྲིད་པ་དང་ལོག་པས་ཚངས་་
པར་སྤྱོད་པ་ཚོལ་བར་བྱེད་པའི་ཕྱིར་རོ། །འདོད་པ་ཚོལ་བས་ནི་
འདོད་པའི་ཁམས་ལས་མི་གྲོལ་བར་དེ་ཉིད་དུ་སྡུག་བསྔལ་གྱི་སྡུག་་
བསྔལ་འགྲུབ་པར་བྱེད་དོ། །སྲིད་པ་ཚོལ་བས་ནི་བསམ་གཏན་གསུམ་
པ་མན་ཆད་དུ་འགྱུར་བའི་སྡུག་བསྔལ་འགྲུབ་པར་བྱེད་དོ། །ལོག་པས་
ཚངས་པར་སྤྱོད་པ་ཚོལ་བས་ནི་བསམ་གཏན་བཞི་པ་ཡན་ཆད་དུ་
འདུ་བྱེད་ཀྱི་སྡུག་བསྔལ་མངོན་པར་འགྲུབ་པར་བྱེད་དོ། །ཡང་སྲིད་པ་
ཚོལ་བས་ནི་གཟུགས་དང་གཟུགས་མེད་པར་སྡུག་བསྔལ་འགྲུབ་པར་་
བྱེད་དོ།། །ལོག་པས་ཚངས་པར་སྤྱོད་པ་ཚོལ་བས་ནི་འཁོར་བ་ལས་
ཡོངས་སུ་མ་གྲོལ་བས་དེར་འཁོར་བར་བྱེད་དོ། །རྣམ་པ་ཐམས་ཅད་
དུ་འགྲོ་བ་ནི་འབྱུང་བ་དང་འཇིག་པའི་སྲེད་པས་རྟག་པ་དང་ཆད
པའི་རྣམ་པ་དང་ལྡན་པའི་ཕྱིར་རོ། །སྲེད་པ་གཙོ་བོ་ཡིན་པའི་རྒྱུ
མཚན་གཞན་ཡང་འདུན་པ་དང་འདོད་ཆགས་ཉེར་ལེན་དུ་སྟོན་པ་་་་
ནི་རྒྱས་པར་བཤད་ཟིན་ཏོ། །
རྒྱས་པར་བཤད་པ་ལ། ཉོན་མོངས་པ་དང་ལས་ཀྱི་ཀུན་འབྱུང་
གཉིས་ལས། དང་པོ་ལ། མདོར་བསྟན་པ་ནི། ཉོན་མོངས་པ་གང་ཞེ་ན།
ཞེས་པ་ལ་སོགས་པའོ། །དེ་ཡང་ཤེས་པར་བྱ་བའི་དངོས་པོ་ཉོན་
མོངས་པ་རྣམས་ཤེས་པར་བྱ་བའི་དོན་གྲངས་ལ་སོགས་པ་བཅུས་
གཏན་ལ་འབེབས་པའོ། །རྒྱས་པར་བཤད་པ་ལ་བཅུ་ལས། རེ་ཞིག་
གྲངས་ནི། ལྟ་བ་སྔར་ཕྱེ་བ་དང་མ་ཕྱེ་བའི་བྱེ་བྲག་གིས་དྲུག་གམ་
བཅུར་རོ། །དེ་ལ་ཉོན་མོངས་པ་དྲུག་ནི་འདི་ཡིན་ཏེ། བཟའ་བྱ་བདེ་བ་
·138·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དང་སྡུག་བསྔལ་དང་བཏང་སྙོམས་གསུམ་ལ་སོགས་པར་ཞུགས་པ་གོ་
རིམ་བཞིན་དུ་འདོད་ཆགས་དང་ཁོང་ཁྲོ་དང་མ་རིག་པའོ། །ཟ་བ་པོ་
སེམས་ཅན་ལ་ལོག་པར་ཞུགས་པ་ང་རྒྱལ་དང་ཕྱིན་ཅི་མ་ལོག་པར་་་
(༣༡༡ན)ཡང་དག་པར་ངེས་པ་ལ་སོགས་པར་སྒྲུབ་པ་ལྟ་བ་དང་་་་
ཐེ་ཚོམ་སྟེ། དེ་ཡང་ལོག་པར་ངེས་པ་དང་མ་ངེས་པའོ། །ཉོན་མོངས་པ་
དྲུག་པོ་དེ་ཉིད་འཇིག་ཚོགས་ལ་ལྟ་བ་སོགས་ལྟ་བ་ལྔའི་བྱེ་བྲག་གིསས་
བཅུར་ཡང་འགྱུར་རོ། །མཚན་ཉིད་ལ་སོ་སོ་རང་གི་མཚན་ཉིད་ནི་
བཤད་ཟིན་ལ། །ཆོས་གང་འབྱུང་བ་ན་སེམས་རབ་ཏུ་མ་ཞི་བར་བྱེད་
པའི་མཚན་ཉིད་ཅན་དུ་འབྱུང་བ་དེ་ནི་ཉོན་མོངས་པ་སྤྱིའི་མཚན་
ཉིད་ཡིན་ནོ། །དེ་ལྟར་སེམས་རབ་ཏུ་མ་ཞི་བར་བྱེད་ཅེ་ན་རྣམ་པ་དྲུག་
གི་སྒོ་ནས་བྱེད་དེ་འདི་ལྟར། རྣམ་པར་གཡེངས་པས་རབ་ཏུ་མ་ཞི་བ་
དང་༑ ཕྱིན་ཅི་ལོག་གིས་རབ་ཏུ་མ་ཞི་བ་དང་། རྒོད་པས་རབ་ཏུ་མ་ཞི་
བ་དང་། རྨུགས་པས་རབ་ཏུ་མ་ཞི་བ་དང་། བག་མེད་པས་རབ་ཏུ་མ་
ཞི་བ་དང་། འའཛེམ་པ་མེད་པས་རབ་ཏུ་མ་ཞི་བའོ། །དེ་ལ་འདོད་
ཆགས་ལ་སོགས་པའི་ཉོན་མོངས་པ་རྣམས་ཀྱིས་སེམས་འདོད་པའི་་་་་་
ཡོན་ཏན་ལ་རྣམ་པར་གཡེངས་པར་བྱེད་པའི་ཕྱིར་རྣམ་པར་གཡེངས་
པས་རབ་ཏུ་མ་ཞི་བ་ཡིན་ནོ། །རྟག་པ་དེ་ལ་སོགས་པ་ཕྱིན་ཅི་ལོག་གི་
གནས་སྐབས་ལ་སེམས་འཆིང་བར་བྱེད་པས་ཕྱིན་ཅི་ལོག་གི་རབ་ཏུ་་་
མ་ཞི་བ་ཡིན་ནོ། །སྡུག་པའི་ཡུལ་ལ་རྣམ་པར་འཕྲོ་བར་བྱེད་པའི་ཕྱིར་
རྒོད་པས་རབ་ཏུ་མ་ཞི་བ་ཡིན་ནོ། །ནང་དུ་སེམས་མི་གསལ་བར་བྱེད་
པའི་ཕྱིར་རྨུགས་པས་རབ་ཏུ་མ་ཞི་བ་ཡིན་ནོ། །ཟག་པ་དང་བཅས་
-·139·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ཆོས་རྣམས་ལ་སེམས་མི་བསྲུང་ཞིང་བག་ཡངས་སུ་གཏོང་བར་་
བྱེད་པའི་ཕྱིར་བག་མེད་པས་རབ་ཏུ་མ་ཞི་བ་ཡིན་ནོ། །མི་དགེ་བའི་
ཆོས་རྣམས་ལ་ཇི་མི་སྙམ་པར་བྱེད་པའི་ཕྱིར་འཛེམ་པ་མེད་པས་རབ་་
ཏུ་མ་ཞི་བ་ཡིན་ནོ། །ཉོན་མོངས་པ་རྣམས་འབྱུང་བའི་རྒྱུ་དང་རྐྱེན་
གང་ཞེ་ན། ཉོན་མོངས་པ་རྣམས་ཀྱི་བག་ལ་ཉལ་འཇིག་རྟེན་ལས་
འདས་པའི་ལམ་གྱིས་ལེགས་པར་མ་སྤངས་པའི་རྒྱུའི་རྐྱེན་དང་།
འདོད་ཆགས་ལ་སོགས་པ་ཉོན་མོངས་པའི་གནས་ཀྱི་ཆོས་གཟུགས་་
སྡུག་པ་དང་མི་སྡུག་པ་སྣང་བར་གྱུར་པའི་དམིགས་པའི་རྐྱེན་དང་།
ཡུལ་དེ་ལ་ཡང་སྡུག་པའམ་མི་སྡུག་པའི་(༣༡༡བ)མཚན་མར
འཛིན་པའི་ཚུལ་བཞིན་མ་ཡིན་པའི་ཡིད་ལ་བྱེད་པ་ཉེ་བར་གནས་པ་་
ལས་ཉོན་མོངས་པ་རྣམས་འབྱུང་བ་ཡིན་ནོ། །དམིགས་པ་ལ། འདོད་
ཆགས་ལ་སོགས་པའི་ཉོན་མོངས་པ་ཐམས་ཅད་ནི་ཉོན་མོངས་པ་་་
ཐམས་ཅད་ཀྱི་དམིགས་པར་འགྱུར་རོ། །གང་ལས་ཉོན་མོངས་པ་
རྣམས་འབྱུང་བའི་གཞི་རྣམས་ཀྱང་དེ་དག་གི་དམིགས་པ་ཡིན་ནོ། །མ་
རིག་པ་ལ་སོགས་པའི་ཉོན་མོངས་པ་གསུམ་མ་གཏོགས་པའི་འདོད་་་་་
པ་ན་སྤྱོད་པའི་ཉོན་མོངས་པ་གཞན་རྣམས་ཀྱི་ནི་བསམ་གཏན་དང་་་་
པོ་ལ་སོགས་པ་གོང་མའི་ཉོན་མོངས་པ་རྣམས་ལ་མི་དམིགས་ཏེ་འདི་་
ལྟར༑འདོད་ཆགས་ཀྱི་ནི་མི་དམིགས་ཏེ། གོང་མའི་ཆོས་ལ་མངོན་ངར་
དགའ་བ་ནི་དགེ་བའི་ཆོས་ལ་འདུན་པའི་དད་པ་ཡིན་གྱི་ཉོན་མོངས་་
པ་མེད་པའི་ཕྱིར་དང་། དེས་གནོད་པ་མི་བྱེད་པའི་ཕྱིར་ཁོང་ཁྲོ་སྐྱེ་
བར་མི་འགྱུར། ས་གཞན་གྱི་འདུ་བྱེད་རྣམས་ལ་ངར་འཛིན་པ་མེད་
·140·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པས་རང་གི་ང་རྒྱལ་ཡང་མ་ཡིན་ནོ། །མ་རིག་པ་དང་ལྟ་བ་དང་ཐེ་
ཚོམ་ནི་ས་གོང་མ་ལ་དམིགས་པ་ཡང་ཡོད་མོད་ཀྱི་དེ་དག་གིས་ཇི་
ལྟར་རང་ས་ལ་དམིགས་པ་བཞིན་དུ་མངོན་སུམ་དུ་དམིགས་པ་མ་
ཡིན་ཏེ་དེ་ལ་ཀུན་བཏགས་པའི་སྒོ་ནས་ཞུགས་པའི་ཕྱིར་དེ་ལ་དམིཊ་་
པར་རྣམ་པར་བཞག་པར་རིག་པར་བྱའོ། །དེ་ལས་གོང་མ་ལ་དམིགས་
པའི་མ་རིག་པ་ནི་ལྟ་བ་དང་མཚུངས་པར་ལྡན་པའོ། །ལྟ་བ་ནི་འཇིག་
ཚོགས་ལ་ལྟ་བ་མ་གཏོགས་པ་སྟེ་ས་གཞན་གྱི་འདུ་བྱེད་ལ་ངའོ་སྙམ་་་་
དུ་མངོན་པར་ཞེན་པ་མ་མཐོང་བའི་ཕྱིར་རོ། །ལྟ་བ་གཞན་ཇི་ལྟ་བུ་ཞེ་
ན༑ ཚངས་པ་བྱེད་པ་པོར་འཛིན་པ་དང་། མི་གཡོ་བའི་ལས་ཀྱི་འབྲས་
བུ་ལ་སྐུར་བ་འདེབས་པ་སོགས་ལོག་པར་ལྟ་བ་དང་། ལྟ་བ་དེ་ཉིད་
དམ་པ་སོགས་སུ་འཛིན་པ་ལྟ་བ་མཆོག་ཏུ་འཛིན་པ་དང་། དེས་
འདག་གྲོལ་སོགས་བྱེད་པར་ལྟ་བ་ཚུལ་ཁྲིམས་དང་བརྟུལ་ཞུགས་་་་་་་་
མཆོག་ཏུ་འཛིན་པའོ། །མཐར་ལྟ་ཡང་འཇིག་ལྟའི་རྗེས་སུ་འབྲང་བའི་
ཕྱིར་མི་དམིགས་སོ། །ཐེ་ཚོམ་ཇི་ལྟ་བུ་ཞེ་ན། འཇིག་རྟེན་པའི་ལམ་ལ་
སོམ་ཉི་ཟ་བའོ། །ས་གོང་མའི་ཉོན་( ༣༡༢ན)མོངས་པ་རྣམས་ཀྱིས་
ནི་འོག་མའི་ཆོས་རྣམས་ལ་མི་དམིགས་ཏེ་དེ་རྣམས་ལ་འདོད་ཆགས་
དང་བྲལ་བའི་ཕྱིར་རོ། །འགོག་པ་དང་ལམ་ལ་དམིགས་པ་གང་ཡིན་
པ་དེ་དག་གིས་ནི་དེ་དག་ལ་དམིགས་པ་མ་ཡིན་ཏེ་དེ་དག་ནི་འཇིག་་་
རྟེན་ལས་འདས་པའི་ཡེ་ཤེས་དང་དེའི་རྗེས་%ལས་ཐོབ་པའི་ཡེ་ཤེས་་་
ཀྱིས་སོ་སོ་རང་གི་རིག་པར་བྱ་བ་ཡིན་པའི་ཕྱིར་རོ། །འོ་ན་དེ་དག་གི་
རྗེས།
·141·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་པ་གང་ཡིན་པ་ཞེ་ན། དེ་རྣམས་ཀྱི་དམིགས་པ་ནི་དེས་ཡོངས་
སུ་རྟོག་པ་སྟེ་རང་གི་ཀུན་བཏགས་པའི་འགོག་ལམ་གྱི་གཟུགས
བརྙན་ལ་དམིགས་པ་ཡིན་ནོ། །དེ་ལྟར་ན་ས་གོང་མ་ལ་དམིགས་པ་
རྣམས་ཀྱིས་ཀྱང་དེ་ལ་དམིགས་པར་མི་འགྱུར་རོ་ཞེ་ན། ས་གོང་མ་ནི་
འཁོར་བར་འདྲིས་པའི་ཕྱིར་རང་གི་ཀུན་བཏགས་པ་དང་རྗེས་སུ་་་་་་
མཐུན་པ་ཙམ་ཡོད་ལ། ཟག་མེད་རྣམས་ནི་ནམ་ཡང་འཁོར་བར་
འདྲིས་མ་མྱོང་བའི་ཕྱིར་རང་གི་ཀུན་བཏགས་པ་དང་ཅུང་ཟད་ཀྱང་་་
མི་མཐུན་པས་འདྲ་བ་མ་ཡིན་ནོ། །ཇི་ལྟར་ཞེན་པ་ལྟར་གྱི་གཞི་མེད་
པའི་ཡུལ་ལ་དམིགས་པ་ནི་འཇིག་ལྟ་དང་ང་རྒྱལ་མཚུངས་ལྡན་དང་་་
བཅས་པ་སྟེ་དེ་དག་ནི་བདག་ལ་དམིགས་པས་ཞེན་ཡུལ་མེད་པའི་་་་་
ཕྱིར་རོ། །དེ་ལས་གཞན་པའི་ཉོན་མོངས་པ་རྣམས་ནི་ཞེན་ཡུལ་དང་
བཅས་པའི་ཕྱིར་གཞི་དང་བཅས་པའོ། །མཚུངས་པར་ལྡན་པ་ནི་
འདོད་ཆགས་ནི་ཁོང་ཁྲོ་བ་དང་མཚུངས་པར་ལྡན་པ་མ་ཡིན་ཏེ་ཤིན་་
ཏུ་མི་མཐུན་པ་གཉིས་ཅིག་ཅར་འབྱུང་བ་མི་རིགས་པའི་ཕྱིར་རོ། །ཐེ་
ཚོམ་དང་ཡང་མ་ཡིན་ཏེ་ཐེ་ཚོམ་དུ་གྱུར་ནས་བློ་གནས་པ་མེད་ན
ཆགས་པར་མི་འགྱུར་བའི་ཕྱིར་རོ།
།ལྷག་མ་ང་རྒྱལ་ལ་སོགས་པ་
རྣམས་ནི་དམིགས་རྣམ་མི་མཐུན་པ་མེད་པའི་ཕྱིར་མཚུངས་པར་ལྡན་
པར་བལྟའོ། །ཁོང་ཁྲོ་བ་ཡང་འདོད་ཆགས་དང་ང་རྒྱལ་དང་ལྟ་བ་
གསུམ་དུ་མཚུངས་པར་ལྡན་པ་མ་ཡིན་ཏེ་གང་གིས་ཞེ་འགྲས་པས་
དེས་ཁེངས་པར་མི་འགྱུར་ཞིང་དེ་ལ་ལྟ་བའི་སྒོ་ནས་(༣༡༢བ)རྟོག་
པར་ཡང་མི་བྱེད་པའི་ཕྱིར་རོ། །ང་རྒྱལ་ཡང་ཁོང་ཁྲོ་དང་ཐེ་ཚོམ་དང་
142.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མ་ཡིན་ཏེ་གང་ལ་ཡིད་གཉིས་སུ་གྱུར་པ་དེས་ཁེངས་པར་མི་འགྱུར་་་
བའི་ཕྱིར་རོ། མ་རིག་པ་ནི་ཉོན་མོངས་པ་གཞན་ཐམས་ཅད་དང་
མཚུངས་པར་ལྡན་ཏེ་མ་རྨོངས་ན་འགའ་ཡང་ཉོན་མོངས་པར་མི་་་་་་་
འགྱུར་བའི་ཕྱིར་རོ། །མ་རིག་པ་འགའ་ཞིག་ནི་འདོད་ཆགས་ལ་སོགས་
པའི་ཉོན་མོངས་པ་གཞན་དང་མ་འདྲེས་པ་ཡང་ཡིན། དེ་ཡང་གང་ཞེ་
ན༑ གང་གིས་བདེན་པའི་གནས་ལུགས་ལ་རྨོངས་པར་བྱེད་ཅིང་མི་
ཤེས་པ་གང་ཡིན་པ་སྟེ། དེ་ཡང་ཡིད་ཀྱི་ཤེས་པའི་འཁོར་དུ་བྱུང་བ་ནི་
ཉོན་མོངས་པ་གཞན་དང་མཚུངས་པར་མ་འདྲེས་པ་ཡིན་ལ་ཉོན
མོངས་པ་ཅན་གྱི་ཡིད་ཀྱི་འཁོར་དུ་བྱུང་བ་ནི་མཚུངས་ལྡན་མ་འདྲེས་་
པ་མ་ཡིན་གྱི་རྟེན་མ་འདྲེས་པའམ་རྫས་མ་འདྲེས་པ་ཡིན་ནོ། །ལྟ་བ་ནི་
ཁོང་ཁྲོ་བ་དང་ཐེ་ཚོམ་དང་མ་ཡིན་ཏེ་དམིགས་རྣམ་མི་མཐུན་པའི་་་་
ཕྱིར་རོ། །ཐེ་ཚོམ་ཡང་འདོད་ཆགས་ལ་སོགས་པ་གསུམ་དང་མ་ཡིན་
ཏེ་མི་མཐུན་པའི་ཕྱིར་རོ། །ཁྲོ་བ་ལ་སོགས་ཞེ་སྡང་གི་ཆར་གཏོགས་པ་
རྣམས་ནི་སེར་སྣ་ལ་སོགས་འདོད་ཆགས་ཀྱི་ཆར་གཏོགས་པའི་ཉེ་་་་་་
བའི་ཉོན་མོངས་པ་རྣམས་དང་ཕན་ཚུན་མཚུངས་པར་ལྡན་པ་མ་
ཡིན་ཏེ་འདོད་ཆགས་དང་ཁོང་ཁྲོ་བཞིན་དུ་དམིགས་རྣམ་མི་མཐུན
པའི་ཕྱིར་རོ། །མི་མཐུན་པ་མེད་པ་རྣམས་ནི་ཉོན་མོངས་པ་བཞིན་
ཕན་ཚུན་མཚུངས་པར་ལྡན་པར་རིག་པར་བྱའོ། །ངོ་ཚ་མེད་པ་དང་
ཁྲེལ་མེད་པ་ནི་མི་དགེ་བའི་སེམས་ཐམས་ཅད་དང་མཚུངས་ལྡན་ཏེ་་་
རང་གཞན་ལ་འཛེམ་པ་མེད་པ་མ་ཡིན་ན་ཉེས་པར་མི་སྤྱོད་པའི་ཕྱིར་
རོ༑ །རྨུགས་པ་ལ་སོགས་པ་ལྔ་ནི་ཉོན་མོངས་པ་ཐམས་ཅད་དང་ལྡན་
·143·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཏེ་ཉོན་མོངས་པ་ཐམས་ཅད་དགེ་བ་ལ་སེམས་མི་གསལ་བ་དང་ཕྱེ་་་་་
་ཏུ་རྣམ་པར་འཕྲོ་བ་དང་སེམས་རྙོག་པར་བྱེད་པ་དང་དགེ་བ་ལ་
མངོན་པར་མི་སྤྲོ་བ་དང་ཉོན་མོངས་པ་དང་དེ་དང་མཐུན་པའི
གནས་ཀྱི་ཆོས་རྣམས་ལ་(༣༡༣ན)སེམས་མི་བསྲུང་བའི་ཕྱིར་རོ། །།
གསུམ་པ་རབ་ཏུ་ཉོན་མོངས་པ་རྣམས་མིང་གཞན་དང་གཞན་གྱིས་་་་
བསྟན་པའི་རྣམ་གྲངས་ལ། མིང་གིས་བསྟན་པ་ནི་ཀུན་ཏུ་སྦྱོར་བ་དང་
ཞེས་པ་ལ་སོགས་པ་སྟེ། སྡུག་བསྔལ་ལ་ཀུན་ཏུ་སྦྱོར་བར་བྱེད་པའི་
ཕྱིར་ཀུན་སྦྱོར་རོ། །དགེ་བ་སྤྱོད་པ་ལ་འདོད་དགུར་མི་བྱེད་པའི་ཕྱིར་
འཆིང་བའོ། །འཇིག་རྟེན་པའི་མར་འགྲིབ་ཡར་འཕེལ་གྱི་ས་བོན་དང་
ལྡན་པའི་ཕྱིར་བག་ལ་ཉལ་ལོ །ཕྱིན་ཅི་ལོག་གིས་སེམས་ཉེ་བའི་ཉོན་
མོངས་པར་བྱེད་པའི་ཕྱིར་ཉེ་བའི་ཉོན་མོངས་པའོ། །ཡང་ཡང་རྒྱུན་དུ་
འབྱུང་བས་ན་ཀུན་ནས་དཀྲིས་པའོ། །གཏིང་དཔག་དཀའ་བ་དང་
རྒྱུན་ཕྱོགས་སུ་འཁྱེར་བར་བྱེད་པའི་ཕྱིར་ཆུ་བོའོ། །འདོད་པ་ལོག་པར་
སྒྲུབ་པའི་ཐབས་ཡིན་པས་ན་སྦྱོར་བའོ། །ལུས་ཀྱི་རྒྱུན་ཉེ་བར་ལེན་
པར་བྱེད་པས་ན་ཉེར་ལེན་ནོ། །དགྲོལ་དཀའ་བས་ན་མདུད་པའོ། །དེ་
ཁོ་ན་ཉིད་མཐོང་བ་ལ་སྒྲིབ་པས་ན་སྒྲིབ་པའོ། །དགེ་བའི་ལོ་ཐོག་གི་
ཞིང་དུ་མ་གྱུར་བས་ན་ཐ་བའོ། །ངོ་བོ་ཉིད་ཀྱིས་ཀུན་ནས་ཉོན་མོངས་
པ་ཅན་དུ་གྱུར་བས་ན་དྲི་མའོ། །རྟག་ཏུ་གནོད་པ་བྱེད་པས་ན་སྡིག་
པའོ༑ །རབ་ཏུ་མ་ཞི་བ་དང་རིང་དུ་སོང་བས་ན་ཟུག་རྔུའོ། །ཕུང་པོ་
འཛིན་པའི་རྒྱུ་བྱེད་པས་ན་ཡ་ང་བའོ། །ལོག་པར་སྒྲུབ་པའི་ངོ་བོ་ཉིད་
ཡིན་པས་ན་ཉེས་སྤྱོད་དོ། །སེམས་རྣམ་པར་གཡེངས་པར་བྱེད་པས་ན་
·144·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཟག་པའོ།། །ཡོ་བྱད་ཀྱིས་ཆོག་པར་མི་ཤེས་པའི་ཕྱིར་ཕོངས་པའོ།། །
འདོད་པས་ཕོངས་པར་བྱེད་པའི་ཕྱིར་གདུང་བའོ། །རྒུད་པ་འདྲེན་
པའི་ཕྱིར་འཁྲུག་པའོ། །འཐབ་རྩོད་སོགས་ཀྱི་རྒྱུར་གྱུར་པས་ན་འཐོབ་
པའོ༑ །ནད་ཆེན་པོར་གྱུར་པས་ན་རིམས་ནད་དོ། །ལུས་སྣ་ཚོགས་ཀྱི་
ལྗོན་ཤིང་སྒྲུབ་པས་ན་ནགས་སྦྱོར་རོ། །འདོད་ཡོན་ལ་ཆགས་པར་བྱེད་
པ་དང་འཇིག་རྟེན་ལས་འདས་པའི་ཆོས་ཐོབ་པའི་བར་ཆད་བྱེད་་་་
བགེགས་ཞེས་བཤད་དོ། །དོན་གྱི་བཤད་པ་ལ་ཉེར་བཞི་ཡོད་པ་ལས་
ཀུན་སྦྱོར་གྱི་དབྱེ་བ་ནི་རྗེས་སུ་ཆགས་པ་ལ་( ༣༡༣བ)སོགས་པ་་་་
དགུའོ༑ །སྦྱོར་ཚུལ་གྱི་བཤད་པ་ནི། འདི་ཀུན་ལ་གང་གིས་དང་ཇི་ལྟར་
དང་གང་ལ་སྦྱོར་བ་གསུམ་གྱིས་བཤད་ཅིང༌། ངོ་བོ་རྣམས་ནི་སྔར་
རྒྱས་པར་བཤད་པའི་ཕྱིར་འདིར་མི་འཆད་དོ། །གང་གིས་སྦྱོར་བ་ནི་
ཁམས་གསུམ་པའི་འདོད་ཆགས་ཀྱིས་སོ། །ཇི་ལྟར་སྦྱོར་བ་ནི་ཁམས་
གསུམ་ལ་རྗེས་སུ་ཆགས་པ་དེ་དང་ལྡན་ན་ཁམས་གསུམ་ལ་ཡོན་ཏན་་
དུ་མཐོང་བའི་སྒོ་ནས་དེ་ལ་ཡིད་མི་འབྱུང་ཞིང་སྐྱོ་བར་མི་འགྱུར་ལ་་་་
དེའི་རྒྱུ་ལས་དོན་དམ་པའི་མི་དགེ་བ་འཁོར་བའི་རྒྱུ་ཟག་བཅས་ཀྱི
ལས་ཀུན་ཏུ་སྤྱོད་ཅིང་གཉེན་པོ་ཟག་མེད་ཀྱི་ལས་ཀུན་ཏུ་མི་སྤྱོད་དོ། །
གང་ལ་སྦྱོར་བ་ནི་སྡུག་བསྔལ་དང་ཀུན་ཏུ་སྦྱོར་ཏེ་སྔར་བཤད་པའི་རྒྱུ་
དེས་མ་འོངས་པ་ན་སྡུག་བསྔལ་ཉེར་ལེན་གྱི་ཕུང་པོ་མངོན་པར
འགྲུབ་པར་བྱེད་པའི་ཕྱིར་རོ།།གང་གིས་སྦྱོར་བ་ནི་སེམས་ཅན་སོགས་
ལ་ཀུན་ནས་མནར་སེམས་པའོ། །ཇི་ལྟར་སྦྱོར་བ་ནི་ཁོང་ཁྲོ་བའི་རྒྱུ་
ལས་གནོད་ཡུལ་ལ་སེམས་ཡལ་བར་མི་འདོར་ཞིང་བཏང་སྙོམས་སུ་་་་
·145·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་བྱེད་པས་སོ། །གང་ལ་སྦྱོར་བ་ནི་སྡུག་བསྔལ་དང་ངོ༌། །གང་གིས་
སྦྱོར་བ་ནི་ང་རྒྱལ་བདུན་གྱིས་སོ། །དེ་ལ་རིགས་དང་ཤེས་རྒྱ་དང་ཐོས་
པ་ལ་སོགས་པ་ཆུང་ངུ་བས་བདག་ཆེ་བའམ་རང་དང་མཚུངས་པ
དང་མཚུངས་སོ་སྙམ་པའི་སྒོ་ནས་སེམས་ཁེངས་པ་ནི་ང་རྒྱལ་ཞེས་བྱ་་
སྟེ་ཇི་ལྟར་ཡོད་པ་ལྟར་འཇལ་བ་ཡིན་ཡང་སེམས་ཁེངས་པའི་རྣམ་པ་་
ཅན་ཡིན་པའི་ཕྱིར་རོ། །རིགས་སོགས་མཚུངས་པ་བས་བདག་ཆེ་བར་
འཛིན་པ་སོགས་ནི་ཆེ་བའི་ང་རྒྱལ་ཡིན་ནོ། །རིགས་སོགས་ཀྱི་ཡོན་
ཏན་བདག་པས་ཆེ་བ་རྣམས་ལས་ཀྱང་བདག་ཆེའོ་སྙམ་དུ་སེམས་་་་་་
ཁེངས་པ་ནི་ང་རྒྱལ་ལས་ཀྱང་ང་རྒྱལ་ཡིན་ནོ། །ཉེར་ལེན་གྱི་ཕུང་པོ་ལ་
བདག་དང་བདག་གིར་ལྟ་བའི་སྒོ་ནས་སེམས་ཁེངས་པ་ནི་ངའོ་སྙམ་་་
པའི་ང་རྒྱལ་ལོ། །གོང་མའི་ཁྱད་པར་འབྲས་བུ་བཞི་དང་བསམ་གཏན
དང་མངོན་པར་ཤེས་པ་ལ་སོགས་པ་ཐོབ་པར་བྱ་བའི་ཡོན་ཏན
རྣམས་མ་ཐོབ་བཞིན་དུ་རང་གིས་(༣༡༤ན)ཐོབ་བོ་སྙམ་ནས
སེམས་ཁེངས་པ་ནི་མངོན་པའི་ང་རྒྱལ་ཡིན་ནོ། །ཡོན་ཏན་བདག་པས
ཆེས་ཁྱད་པར་དུ་འཕགས་པ་བས་བདག་ཅུང་ཟད་ཀྱིས་ཆུང་ངོ་སྙམ་་
པ་ཡང་ཅུང་ཟད་སྙམ་པའི་ང་རྒྱལ་ཡིན་ཏེ་ཁྱད་པར་ཇི་ལྟར་ཡོད་པ་
ལྟར་མི་འཛིན་པས་སམ་མཆོག་གི་ཚོགས་ཀྱི་ནང་ན་བདག་དམན་་་
ཡང་གཞན་ན་བདག་མཐོའོ་སྙམ་དུ་སེམས་ཁེངས་པའི་ཕྱིར་རོ། །ཡོན་
ཏན་མ་ཡིན་པ་འཆལ་བའི་ཚུལ་ཁྲིམས་སོགས་དང་ལྡན་པ་ལ་བདག་་་
ཡོན་ཏན་དང་ལྡན་ནོ་སྙམ་ནས་སེམས་ཁེངས་པ་ནི་ལོག་པའི་ང་རྒྱལ་་
ཡིན་ནོ། །ཇི་ལྟར་སྦྱོར་བ་ནི་ང་རྒྱལ་དང་ལྡན་ན་ང་དང་ང་ཡིར་འཛིན་
·146·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ཉེས་དམིགས་ཡོངས་སུ་མི་ཤེས་པས་དེ་སྤོང་བར་མི་བྱེད་ལ་དེ་
དག་གིས་མི་དགེ་བའི་ལས་གསོག་གོ །གང་ལ་སྦྱོར་བ་ནི་སྡུག་བསྔལ་
དང་ངོ་། །གང་གིས་སྦྱོར་བ་ནི་ཁམས་གསུམ་པའི་མི་ཤེས་པས་སོ། །ཇི་
ལྟར་སྦྱོར་བ་ནི་སྡུག་བསྔལ་དང་ཀུན་འབྱུང་བའི་ཆོས་རྣམས་ལ་ཤེས་་་
བྱ་དང་སྤང་བྱར་མ་ཤེས་པས་དེ་དག་ལ་ལྷག་པར་ཆགས་པར་བྱེད་་་
པས་སོ། །གང་ལ་སྦྱོར་བ་ནི་སྡུག་བསྔལ་དང་ངོ༌།།གང་གིས་སྦྱོར་བ་ནི་
འཇིག་ཚོགས་སུ་ལྟ་བ་ལ་སོགས་པ་གསུམ་གྱིས་སོ། །ཇི་ལྟར་སྦྱོར་བ་ནི་
འཇིག་ལྟས་བདག་གྲོལ་ལོ་གྲོལ་བར་འགྱུར་རོ་སྙམ་དུ་བཟུང་ནས་་་་་་་
ལོག་པས་ངེས་པར་འབྱུང་བའི་ཐབས་ཚོལ་ལོ། །མཐར་ལྟས་གྲོལ་
ནས་ཀྱང་རྟག་པའམ་ཆད་པར་འགྱུར་རོ་ཞེས་མངོན་པར་ཞེན་པར་་་་
བྱེད་དོ། །ལོག་ལྟས་སངས་རྒྱས་པ་ལ་ཐར་པ་མེད་དོ།།བདག་བསྒོམ་པ་
ཐར་པའི་ལམ་མོ་སྙམ་དུ་ལོག་པས་ངེས་པར་འབྱུང་བའི་ཐབས་ལ་་་་་
མངོན་པར་ཞེན་པས་སོ། །གང་ལ་སྦྱོར་བ་ནི་སྡུག་བསྔལ་དང་ངོ༌། །
གང་གིས་སྦྱོར་བ་ནི་ལྟ་བ་མཆོག་ཏུ་འཛིན་པ་སོགས་གསུམ་མོ། །ཇི་
ལྟར་སྦྱོར་བ་ནི་དེ་དག་གིས་འཕགས་ལམ་ཡན་ལག་བརྒྱད་པོ་བོར་
ནས་འཇིག་ལྟ་སོགས་དང་དེ་སྔོན་དུ་འགྲོ་བའི་ཚུལ་ཁྲིམས་དང
བརྟུལ་ཞུགས་ཀྱིས་འདག་པ་སོགས་སུ་ཡིད་ཆེས་པར་བྱེད་པའི་ཕྱིར་་་་་
ལོག་པར་ངེས་པར་( ༣༡༤བ) འབྱུང་བའི་ཐབས་ལ་མངོན་པར་
ཞེན་པས་སོ། །གང་ལ་སྦྱོར་བ་ནི་སྡུག་བསྔལ་དང་ངོ༌། །གང་གིས་སྦྱོར་
བ་ནི་བདེན་པ་བཞི་ལ་ཤེས་བྱ་ཡིན་མིན་སོགས་སུ་ཡིད་གཉིས་ཟ་བས་
སོ༑ །ཇི་ལྟར་སྦྱོར་བ་ནི་ཇི་སྐད་དུ་རྒྱུད་བླ་མ་ལས། འདུས་མ་བྱས་ཤིང་
• 147·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྷུན་གྱིས་གྲུབ། །གཞན་གྱིས་རྐྱེན་གྱིས་རྟོགས་མིན་པ། །མཁྱེན་དང་
བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །
ཅེས་གསུངས་པ་ལྟར་ཡོན་ཏན་བརྒྱད་དང་ལྡན་པའི་སངས་རྒྱས་་་་
དཀོན་མཆོག་ལ་རྐང་གཉིས་རྣམས་ཀྱི་མཆོག་ཡིན་ནམ་མ་ཡིན་ཞེས་་་་་
ཡིད་གཉིས་ཟ་ཞིང་། བསམ་མེད་གཉིས་མེད་རྟོག་མེད་དེ། །དག་
གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་གིས་ཆགས་བྲལ་
བའི༑ །བདེན་གཉིས་མཚན་ཉིད་ཅན་དེ་ཆོས། །ཞེས་པ་ལྟར་ཡོན་ཏན་
བརྒྱད་དང་ལྡན་པའི་ཆོས་དཀོན་མཆོག་ལ་འདོད་ཆགས་དང་བྲལ་བ་
རྣམས་ཀྱི་མཆོག་ཡིན་ནམ་མ་ཡིན་ཞེས་པ་དང༌། ཇི་ལྟ་ཇི་སྙེད་ནང་གི་
ནི༑ །ཡེ་ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་
ཚོགས༑ །བླ་མེད་ཡོན་ཏན་དང་ལྡན་ཉིད། །ཅེས་གསུངས་པ་ལྟ་བུའི་
དགེ་འདུན་དཀོན་མཆོག་ལ་ཚོགས་རྣམས་ཀྱི་མཆོག་ཡིན་ནམ་མ་ཡིན
ཞེས་སོམ་ཉི་ཟ་བའོ། །དེ་ལྟར་སོམ་ཉི་ཟ་བས་སངས་རྒྱས་ལ་སྐྱབས་སུ་
འགྲོ་བ་སོགས་མི་བྱེད། ཆོས་ལ་ཡང་དག་པའི་འབྲས་བུ་དང་ལམ་དང་
དེ་དག་གསལ་བྱེད་སོགས་སུ་མ་ངེས་པས་ཐོས་བསམ་སོགས་ཀྱིས་མི་་་
འཇུག་ཅིང་། དེ་དགེ་འདུན་ལ་ཡང་དག་པར་ཞུགས་པར་མ་ངེས་པས་
བསྙེན་བཀུར་སོགས་མི་བྱེད་ལ་དེའི་ཕྱིར་ལེགས་པར་སྒྲུབ་པར་མི་་་་་་་
འགྱུར་རོ། །གང་ལ་སྦྱོར་བ་ནི་སྡུག་བསྔལ་དང་ངོ༌། །གང་གིས་སྦྱོར་བ་
ནི་ཕྲག་དོག་གིས་སོ། །ཇི་ལྟར་སྦྱོར་བ་ནི་རྙེད་པ་དང་བཀུར་སྟི་སོགས་
འཇིག་རྟེན་པའི་ཕུན་སུམ་ཚོགས་པ་གཅེས་སུ་བྱེད་པ་ཡིན་གྱི་རྣམ་་་་་
པར་དཀར་བའི་ཆོས་གཅེས་སུ་མི་བྱེད་པས་སོ། །གང་ལ་སྦྱོར་བ་ནི་
148.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སྡུག་བསྔལ་དང་ངོ་། །གང་གིས་སྦྱོར་བ་ནི་སེར་སྣས་སོ། །ཇི་ལྟར་སྦྱོར་
བ་ནི་ཟས་ནོར་སོགས་ཀྱི་( ༣༡༥ན) ཡོ་བྱད་བསྙུངས་པ་ནི་དེས་་་་
དབེན་པ་སྟེ་དེ་ལ་གཅེས་སུ་མི་བྱེད་པར་མང་པོ་དང་བཟང་པོ་གསོག་
པ་གཅེས་སུ་བྱེད་པས་སོ། །གང་ལ་སྦྱོར་བ་ནི་སྡུག་བསྔལ་དང་ངོ་། །
གང་གིས་འཆིངས་པ་ནི་འདོད་ཆགས་ལ་སོགས་པ་གསུམ་སྟེ། ང་རྒྱལ་
ལ་སོགས་པ་གསུམ་ནི་གཏི་མུག་གི་ནང་དུ་འདུས་པའི་ཕྱིར་རོ། །དེས་
གང་ལ་འཆིང་ཞེ་ན་འདོད་ཆགས་ཀྱི་འཆིང་བས་ནི། ཞེས་སྨོས་ཏེ།
གསུམ་པོ་རྣམས་གོ་རིམ་བཞིན་དུ་བདེ་བ་དང་སྡུག་བསྔལ་དང
བཏང་སྙོམས་ཀྱི་ཚོར་བ་གསུམ་པོ་གཞི་དང་བཅས་པ་ལས་འཕེལ་་
བར་འགྱུར་བའི་ཕྱིར་རོ། །ཅིའི་ཕྱིར་འཆིང་བ་ཞེས་བྱ་ཞེ་ན་འདོད་
ཆགས་ལ་སོགས་པ་དེ་དག་ལ་བརྟེན་ནས་ཐོས་བསམ་སྒོམ་གསུམ་གྱི་་་
དགེ་བ་ལ་སྦྱོར་བ་ན་ཇི་ལྟར་འདོད་པ་བཞིན་བྱེད་པ་མི་ཐོབ་སྟེ
དཔེར་ན་ལྕགས་སྒྲོག་གིས་བཅིངས་པ་ནི་ཇི་ལྟར་འདོད་པ་ལྟར་འགྲོ་་་
བ་མི་ཐོབ་པ་ལྟར་རོ། །བག་ལ་ཉལ་གྱི་དབྱེ་བ་ནི་འདོད་པ་ལ་འདོད་
ཆགས་ཀྱི་བག་ལ་ཉལ་སོགས་བདུན་ནོ། །ཅིའི་ཕྱིར་འདོད་ཆགས་ལ་
བག་ལ་ཉལ་གཉིས་སུ་ཕྱེ་ཞེ་ན་འདོད་པ་ཚོལ་བ་དང་སྲིད་པ་ཚོལ་བ་་་
གཉིས་ལ་སོ་སོར་རྒྱས་པར་འགྱུར་བའི་ཕྱིར་རོ། །ཅིའི་ཕྱིར་གོང་མ་
གཉིས་ཀྱི་འདོད་ཆགས་གཅིག་ཏུ་བཞག་ཅེ་ན་གཉིས་ཀ་ཡང་ནང་
ཉེར་ལེན་གྱི་ཕུང་པོ་ཙམ་ལ་ཆགས་པར་མཚུངས་པའི་ཕྱིར་རོ། །ཕྱོགས་
དང་མཐུན་པའི་གནས་ངན་ལེན་ནི་ཉོན་མོངས་པ་དེ་དང་དེའི་ས་
བོན་ནོ། །ཉོན་མོངས་ཅན་རྣམས་ཀྱི་ས་བོན་ལ་ནི་བག་ལ་ཉལ་ཞེས་
* 149·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱང་བྱ་གནས་ངན་ལེན་ཞེས་ཀྱང་བྱའོ། །དགེ་བ་ཟག་བཅས་དང་མ་
བསྒྲིབས་ལ་ལུང་མ་བསྟན་གྱི་ས་བོན་ནི་བག་ཆགས་དང་ས་བོན་ཞེས་་
བྱའི་བག་ལ་ཉལ་དང་གནས་ངན་ལེན་ཞེས་མི་བྱའོ། །དེ་རྣམས་གང་
གིས་རྒྱས་པར་འགྱུར་བ་ནི་དེ་ལ་འདོད་པ་ཚོལ་བ་གཉེན་པོས་མ
སྤངས་པ་ལས་གཟུགས་སྒྲ་སོགས་འདོད་པའི་ཡོན་ཏན་ལ་འདོད་
ཆགས་པ་དང་ཁོང་ཁྲོ་བའི་བག་ལ་ཉལ་རྒྱས་པར་འགྱུར་ཏེ་འདོད
པའི་སྲེད་པ་ལས་ཉོན་མོངས་པ་དེ་( ༣༡༥བ)གཉིས་འཕེལ་བར་་་་
འགྱུར་བའི་ཕྱིར་རོ། །སྲིད་པ་ཚོལ་བ་མ་སྤངས་པས་ནི་སྲིད་པ་ཉེར་
ལེན་གྱི་ཕུང་པོ་ལ་འདོད་ཆགས་པའི་བག་ལ་ཉལ་རྒྱས་པར་འགྱུར་རོ།།
ལོག་པས་ཚངས་པར་སྤྱོད་པ་མ་སྤངས་པས་ནི་ང་རྒྱལ་ལ་སོགས་པ་་
རྒྱས་པར་འགྱུར་ཏེ་འདི་ལྟར། གང་ཟག་དེ་དག་གི་གཉེན་པོ་ཆུང་ངུ་
འཇིག་རྟེན་པའི་ལམ་ཙམ་གྱིས་ཀྱང་ཁེངས་པར་འགྱུར་བས་ང་རྒྱལ་་་་
གྱི་བག་ལ་ཉལ་རྒྱས་པར་འགྱུར་ལ། བདེན་པའི་གནས་ལུགས་ལ་
རྨོངས་པའི་ཕྱིར་མ་རིག་པ་དང་། རྟག་པའི་བདག་གྲོལ་བ་ལ་སོགས་
པ་ལོག་པས་ཐར་པ་དང་ལྟ་ངན་གྱི་རྗེས་སུ་འབྲང་བའི་བརྟུལ་ཞུགས་་
ལ་སོགས་པ་ལོག་པས་ཐར་པའི་ཐབས་རྣམས་ལ་རྟོག་པར་བྱེད་པས་་་
ལྟ་བ་དང་། སངས་རྒྱས་ཀྱི་བསྟན་པ་ལུང་དང་རྟོགས་པའི་བདག་ཉིད་
ཀྱི་དམ་པའི་ཆོས་འདུལ་བ་ཐར་པ་དང་ཐར་པའི་ཐབས་ཡང་དག་
ཡིན་མིན་དུ་སོམ་ཉི་ལ་སོགས་པ་ཟ་བའི་ཕྱིར་ཐེ་ཚོམ་གྱི་བག་ལ་ཉལ་་་
རྒྱས་པར་འགྱུར་རོ། །ཉེ་བའི་ཉོན་མོངས་པ་ལ་གཉིས་ལས་ཉོན་མོངས་
པ་རགས་པ་ལ་དེར་བཞག་པ་ནི། འདོད་ཆགས་ལ་སོགས་པའི་ཉོན་
•150.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མོངས་པ་གང་ཡིན་པ་ཞེས་པ་སྟེ། དེ་དག་སྒོ་དུ་མ་ནས་སེམས་ཉེ་བར་
ཉོན་མོངས་པར་བྱེད་པའི་ཕྱིར་རོ། །འདོད་ཆགས་ལ་སོགས་པ་ལས་
གཞན་སེམས་ལས་བྱུང་བ་འདུ་བྱེད་ཀྱི་ཕུང་པོར་གཏོགས་པ་ཁྲོ་བ་ལ་་
སོགས་པའི་ཉོན་མོངས་པ་ཅན་རྣམས་ནི་སྒོ་དུ་མ་ནས་སེམས་རབ་ཏུ་་
མ་ཞི་བར་བྱེད་པའི་མཚན་ཉིད་ཅན་མ་ཡིན་པས་ཉོན་མོངས་པ་མ་་་་་
ཡིན་ལ། རྣམ་པ་གང་ཡང་རུང་བ་རེ་རེའི་སྒོ་ནས་སེམས་ཉེ་བར་ཉོན་
མོངས་པར་བྱེད་པའི་ཕྱིར་ཉེ་བའི་ཉོན་མོངས་ཡིན་ནོ། །དུས་གསུམ་ལ་
དེར་བཞག་པ་ནི་ཡང་འདོད་ཆགས་ལ་སོགས་པ་གསུམ་ནི་ཉེ་བའི་་་་་་་
ཉོན་མོངས་པ་ཡིན་ཏེ་དེས་སེམས་ཉེ་བར་ཉོན་མོངས་པར་བྱས་པ་ན་་
མཐོང་ལམ་གྱིས་འདོད་ཆགས་དང་བྲལ་བར་མི་འགྱུར་སྒོམ་ལམ་གྱིས་
གྲོལ་བར་མི་འགྱུར་ཏེ་དེ་དག་ལ་སྒྲིབ་པར་བྱེད་པའི་སྒྲིབ་པ་དེ་མ་་་་་་་
( ༣༡༦ན)སྤངས་པའི་ཕྱིར་རོ། །དེའི་དགོངས་པའི་ལུང་དགོད་པ་ནི།
བཅོམ་ལྡན་འདས་ཀྱིས་ཞེས་པ་ལ་སོགས་པས་སོ།།ཀུན་ནས་དཀྲིས་པ་
ནི་རྨུགས་པ་ལ་སོགས་བརྒྱུད་དེ། ཅིའི་ཕྱིར་དེ་དག་ལ་ཀུན་ནས་དཀྲིས་
པ་ཞེས་བྱ་ཞེ་ན་དགེ་བའི་ཕྱོགས་ལ་སྦྱོར་བའི་དུས་ན་ཡང་དང་ཡང་་་་
དུ་ཤས་ཆེར་སེམས་ལ་ཀུན་ནས་འཁྲི་བར་བྱེད་པའི་ཕྱིར་རོ། །དེ་ལ་
དགེ་བའི་ཕྱོགས་ནི་ཞི་གནས་ཀྱི་རྒྱུ་མཚན་བསྒོམ་པ་ལ་སོགས་པ
བཞིའོ༑ །དེ་ལ་ཞི་གནས་ཀྱི་རྒྱུ་མཚན་བསྒོམ་པ་ནི་གང་གི་ཚེ་སེམས་
རྒོད་དམ་རྒོད་དུ་དོགས་པ་ན་དེའི་ཚེ་འཁོར་བའི་ཉེས་དམིགས
སིམས་པ་སོགས་སྐྱོ་བར་འགྱུར་བའི་དངོས་པོ་ཡིད་ལ་བྱེད་པའོ། །རབ་
ཏུ་འཛིན་པའི་རྒྱུ་མཚན་བསྒོམ་པ་ནི་སེམས་ནང་དུ་རྨུག་པ་ན་་་་་་་་
•151·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཡོན་ཏན་སེམས་པ་
སོགས་དགའ་བར་བྱ་བའི་དངོས་པོ་ཡིད་ལ་བྱེད་པའོ། །བཏང་སྙོམས་
ཀྱི་རྒྱུ་མཚན་བསྒོམ་པ་ནི་ཞི་ལྷག་ཟུང་འབྲེལ་དུ་འཇུག་པ་ན་གཉེན་པོ་
དང་མི་མཐུན་ཕྱོགས་གང་ལ་ཡང་སེམས་མངོན་པར་འདུ་མི་བྱེད་་་་་་
པར་བཏང་སྙོམས་སུ་འཇོག་པའོ། །གསུམ་པོ་དེ་དག་གི་གཞི་ནི་ཚུལ་
ཁྲིམས་ཡིན་ཏེ་ཁྱིམ་པ་རྣམས་ནི་རྣམ་གཡེང་ཆེ་བས་ཞི་གནས་དང་་་
ལྷག་མཐོང་བསྒོམ་པ་མི་ནུས་པའི་ཕྱིར་རོ། །གང་ལ་གང་གིས་སྒྲིབ་ཅེ་
ན༑ དགེ་བའི་ཕྱོགས་དང་པོ་ལ་ནི་གཉིད་དང་རྨུགས་པ་གཉིས་ཀྱིས་
བར་ཆད་བྱེད་དེ་དེ་དག་གིས་ནང་དུ་ཞུམ་པར་བྱེད་པའི་ཕྱིར་རོ། །
གཉིས་པ་ནི་རྒོད་པ་དང་འགྱོད་པ་སྟེ་དེ་དག་གིས་ཕྱི་རོལ་ཏུ་སེམས་་་་་
གཡེང་བར་བྱེད་པའི་ཕྱིར་རོ། །གསུམ་པ་ལ་ནི་ཕྲག་དོག་དང་སེར་སྣ་
སྟེ་དེ་དག་དང་ལྡན་ན་གཞན་དག་གི་ཕུན་སུམ་ཚོགས་པ་ལ་མི་བཟོད་
པ་དང་ཀུན་ཏུ་འཛིན་པའི་སྒོ་ནས་ཡང་དང་ཡང་དུ་སེམས་གཡེང
བར་བྱེད་པའི་ཕྱིར་རོ། །བཞི་པ་ཚུལ་ཁྲིམས་རྣམ་པར་དག་པའི་དུས་
ན་ནི་ངོ་ཚ་མེད་པ་དང་ཁྲེལ་མེད་པ་གཉིས་ཀྱིས་བར་ཆད་བྱེད་དེ་དེ་་་
( ༣༡༦བ)དག་དང་ལྡན་ན་རྣམ་པ་ཐམས་ཅད་དུ་ལྟུང་བའི་གནས་་
ཀྱིས་མི་འཛེམ་པའི་ཕྱིར་རོ། །ཀུན་ནས་ཉོན་མོངས་པ་དང་རྗེས་སུ་
མཐུན་པའི་ཆ་ནས་བཞག་པའི་ཆུ་བོ་ནི་བཞི་སྟེ་འདི་ལྟར། ལྟ་བ་དང་
མ་རིག་པ་བོར་བའི་འདོད་པའི་ཉོན་མོངས་པ་དང་ཉེ་བའི་ཉོན་
མོངས་པ་རྣམས་ནི་འདོད་པའི་ཆུ་བོའོ། །གཉིས་པོ་བོར་བའི་ཁམས་
གོང་མའི་ཉོན་མོངས་པ་རྣམས་ནི་སྲིད་པའི་ཆུ་བོའོ། །ཁམས་གསུམ་གྱི་
152.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལྟ་བ་རྣམས་དང་མ་རིག་པ་རྣམས་ནི་གོ་རིམ་བཞིན་དུ་ལྟ་བ་དང་མ་་་
རིག་པའི་ཆུ་བོའོ།། །ཅིའི་ཕྱིར་ཆུ་བོ་ཞེས་བྱ་ཞེ་ན་འཁོར་བ་དང་ངན་
སོང་གི་རྒྱུན་ཕྱོགས་སུ་འཁྱེར་བར་བྱེད་པའི་ཕྱིར་ཏེ། ཇི་ལྟར་ཞེ་ན་
འདོད་པ་ཚོལ་བ་ལ་ཞུགས་པ་རྣམས་ནི་འདོད་པའི་ཆུ་བོས་རྒྱུན
ཕྱོགས་སུ་འཁྱེར་བར་བྱེད་ལ། སྲིད་པ་ཚོལ་བ་ལ་ཞུགས་པ་རྣམས་ནི
གཉིས་པས་འཁོར་བའི་རྒྱུན་ཕྱོགས་སུ་འཁྱེར་བར་བྱེད་དོ། །ལོག་པས་
ཚངས་སྤྱོད་ཚོལ་བ་རྣམས་ནི་ཐ་མ་གཉིས་ཀྱིས་ཏེ་ལྟ་བ་གནས་པ་དང་
མ་རིག་པ་གནས་སུ་འབྲེལ་བའི་ཚུལ་གྱིས་ཏེ། རྨོངས་པར་མ་འགྱུར་ན་
ཐར་པ་དང་དེའི་ཐབས་ལོག་པ་ལ་རྟོག་པར་མི་བྱེད་པའི་ཕྱིར་རོ། 1
རྣམ་པར་བྱང་བའི་བར་དུ་གཅོད་པའི་ཆ་ནས་བཞག་པའི་སྦྱོར་བ
ཡང་བཞི་སྟེ། དེ་དག་ཉིད་དེ། གཉེན་པོས་མི་མཐུན་ཕྱོགས་ལས་འདོད་
ཆགས་དང་འབྲལ་བའི་བར་དུ་གཅོད་པའི་ལས་ཅན་ཡིན་པའི་ཕྱིར་་་་་
སྦྱོར་བ་ཞེས་བྱའོ། །སྦྱོར་བ་བཞིར་འགྱུར་བའི་རྒྱུ་མཚན་ནི། བཞི་པོ་དེ་
དག་ཀྱང་ཞེས་ཏེ། སྔ་མ་ཁོ་ན་ལྟར་སྦྱར་རོ། །ཉེར་ལེན་གྱི་ངོ་བོ་ནི་
འདོད་པའི་ཉེར་ལེན་ལ་སོགས་པ་བཞིའོ། །དེར་འཇོག་པའི་རྒྱུ་མཚན་
ནི་ཁྱིམ་པ་དང་རབ་ཏུ་བྱུང་བའི་ཕྱོགས་ཀྱི་རྩོད་པའི་རྩ་བ་ཉེ་བར་་་་་་་་
ལེན་པའི་ཕྱིར་དང་རྩོད་པ་ལས་ཀྱང་ལས་གསོག་པར་འགྱུར་པས་་་་
དེའི་ཕྱིར་ཡང་སྲིད་པ་ཉེ་བར་ལེན་པའི་ཕྱིར་ཉེ་བར་ལེན་པ་རྣམས་་
ཞེས་བྱའོ། །གང་ཞིག་གང་གིས་རྩོད་པའི་རྒྱུ་ཡིན་ཞེ་ན། གཟུགས་སྒྲ་ལ་
སོགས་པའི་འདོད་པའི་ཡོན་ཏན་རྣམས་ལ་འདོད་ཅིང་ཆགས་པ
སོགས་པ་ནི་འདོད་པའི་( ༣༡༧ན)ཉེ་བར་ལེན་པ་ཡིན་ལ་དེའི་རྒྱུས་
·153·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཁྱིམ་རྣམས་ནང་ཕན་ཚུན་དུ་རྩོད་པར་བྱེད་དོ། །དེ་ལ་འདོད་ཅིང་
ཆགས་པ་ནི་རང་གི་ཡོ་བྱད་ལ་མངོན་པར་དགའ་བའོ། །འདི་ཉིད་ལ་
ཡོངས་སུ་འཛིན་པ་ནི་ལྷག་པར་ཞེན་པའོ། །དེ་དང་མི་འབྲལ་བར་
འདོད་པས་ན་རྣམ་པར་བཅིངས་པའོ། །གཞན་གྱི་འདོད་པ་ལ་དགའ་
བར་བྱེད་པས་ཡོངས་སུ་ཞེན་པའོ། །དེ་ལ་ཀུན་ནས་ཆགས་པས་ཀུན་
ཏུ་འདོད་ཆགས་པའོ། །ཡང་ན་གོ་རིམ་བཞིན་དུ་ཆགས་པ་ཆུང་ངུ་
དང་འབྲིང་དང་ཆེན་པོ་དང་ཆེས་ཆེན་པོ་དང་ཤིན་ཏུ་ཆེས་ཆེན་པོའོ།།
ཡང་ན་སྔ་མ་སྔ་མ་རྣམས་ཕྱི་མ་ཕྱི་མས་བཤད་དོ། །ལྟ་བ་ལྔ་ལ་འདོད་
ཆགས་ལ་སོགས་པའི་རྒྱུས་ཕྱི་ནང་གི་རབ་བྱུང་རྣམས་ནང་ཕན་ཚུན་་་་
དུ་རྩོད་དེ་རྩོད་པ་དེའི་རྩ་བ་ནི་ཉེ་བར་ལེན་པ་ཕྱི་མ་གསུམ་ཡིན་ནོ། །
དེ་ལ་ལྟ་བ་གྱུར་པ་དྲུག་ཅུ་རྩ་གཉིས་ལ་འདུན་ཞིང་ཆགས་པ་ནི་ལྟ་་་་་་
བའི་ཉེ་བར་ལེན་པ་ཡིན་ནོ། །ལྟ་བ་སོ་སོའི་རྗེས་སུ་འབྲང་བའི་བརྟུལ་
ཞུགས་དང་དཀའ་ཐུབ་དྲག་པོ་སོ་སོ་ཐ་དད་པའི་རྗེས་སུ་འདུན་ཅིང་་
ཆགས་པ་ནི་ཚུལ་ཁྲིམས་དང་བརྟུལ་ཞུགས་ཀྱི་ཉེ་བར་ལེན་པའོ། །ཕལ་
ཆེར་ཞེས་པ་ནི་ཕྱི་རོལ་པ་ཕལ་ཆེ་བ་ནི་ངལ་ཞིང་དུབ་པའི་བརྟུལ
ཞུགས་བརྟེན་པ་ཡིན་ལ་ཁ་ཅིག་དེ་ལྟ་བུ་ལ་མི་བརྟེན་པ་ཡང་ཡོད་
པའི་ཕྱིར་རོ། །ལྟ་བར་གྱུར་པ་དྲུག་ཅུ་རྩ་གཉིས་དང་ཚུལ་ཁྲིམས་དང་
བརྟུལ་ཞུགས་དེ་དག་གང་ལས་འབྱུང་བའི་གནས་འཇིག་ཚོགས་ལ་ལྟ་
བ་ལ་འདུན་ཅིང་ཆགས་པ་ནི་བདག་ཏུ་སྨྲ་བའི་ཉེ་བར་ལེན་པ་ཡིན་་་་་
ནོ༑ །དེ་ལ་ལྟ་བ་དང་ཚུལ་ཁྲིམས་དང་བརྟུལ་ཞུགས་ཀྱི་ཉེ་བར་ལེན་
པས་ནི་མུ་སྟེགས་ཅན་རྣམས་ནང་ཕན་ཚུན་དུ་རྩོད་དེ་དེ་ལ་བློ་དུ་་་་་་་
•154·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མར་གྱུར་པའི་ཕྱིར་རོ། །བདག་ཏུ་སྨྲ་བའི་ཉེ་བར་ལེན་པས་ནི་མི་རྩོད་
དེ་ཐམས་ཅད་ཀྱང་བདག་ཡོད་པར་འདོད་པ་ལ་བློ་མཐུན་པའི་ཕྱིར་་་
རོ༑ །ཉེ་བར་ལེན་པ་དེས་ནི་མུ་སྟེགས་ཅན་རྣམས་དང་ཆོས་འདི་པ་
རྣམས་ཏེ་བདག་ཡོད་པ་དང་མེད་པ་ལ་བློ་མི་མཐུན་པ་སོ་སོར་གྱུར་་་་
པའི་ཕྱིར་རོ། །( ༣༡༧བ)དོན་བསྡུ་བ་ནི། དེ་ལྟར་ཞེས་པ་ལ་སོགས་
པའོ༑ །མདུད་པའི་ངོ་བོ་ལ་བརྣབ་སེམས་ལུས་ཀྱི་མདུད་པ་ལ་སོགས་
པ་བཞིའོ། །ཅིའི་ཕྱིར་མདུད་པ་ཞེས་བྱ་ཞེ་ན་དེ་དག་གཟུགས་ཅན་གྱི་
ལུས་ཀྱི་མདུད་པ་ནི་མ་ཡིན་གྱི་མཉམ་པར་བཞག་པའི་སེམས་ཀྱི་རང་་
བཞིན་གྱི་ཡིད་ཀྱི་ལུས་ཀྱི་བར་དུ་གཅོད་པའི་མདུད་པ་རྣམས་ཡིན་ནོ།།
ཇི་ལྟར་ན་བཞི་པོ་དེས་ཡིད་ཀྱི་ལུས་ལ་བར་དུ་གཅོད་ཅེ་ན་བརྣབ་
སེམས་ལ་བརྟེན་ནས་ཟང་ཟིང་ངན་པ་ཟས་གོས་སོགས་ཅུང་ཟད་ལ་་་
ཆགས་པའི་རྒྱུས་དང་པོ་རབ་ཏུ་མི་འབྱུང་བས་ཏིང་ངེ་འཛིན་མ་ཐོབ་་
པ་ལ་སེམས་གཡེང་བར་བྱེད་ལ། གནོད་སེམས་ལ་བརྟེན་ནས་རྩོད་པ་
ལྟུང་བ་བྱུང་བ་རྣམས་ཆོས་བཞིན་དུ་མི་བྱེད་པས་ལེགས་པར་མི་སྒྲུབ་་
ལ༑ དེའི་རྒྱུ་ལས་ཏིང་ངེ་འཛིན་ཐོབ་པ་ལ་སེམས་རྣམ་པར་གཡེང་བར་
འགྱུར་རོ། །ཚུལ་ཁྲིམས་དང་བརྟུལ་ཞུགས་མཆོག་འཛིན་ལ་བརྟེན་
ནས་ཟས་གཅོད་པ་དང་མེ་ལྔ་བསྟེན་པ་ལ་སོགས་པ་ཚུལ་ཞུགས་དྲག་་
པོས་ལུས་སྡུག་བསྔལ་བའི་རྒྱུ་ལས་སེམས་རྣམ་པར་གཡེང་བར་འགྱུར་
་སེམས་་་་་་་་
ཏེ་བདེ་བར་འགྱུར་བའམ་བཏང་སྙོམས་སུ་གནས་པ་ལས་
མཉམ་པར་འཇོག་པར་ནུས་ཀྱི་གཞན་དུ་མ་ཡིན་པའི་ཕྱིར་རོ། །རང་
ལྷ་མཆོག་ཏུ་བཟུང་ནས་འདི་ཉིད་བདེན་གྱིས་གཞན་ནི་དོན་མེད་དོ་”
•155.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་མངོན་པར་ཞེན་ནས་རྟག་བདེ་བདག་སོགས་ཚུལ་བཞིན་མ་ཡིན་
པས་ཤེས་བྱ་ལ་རྟོག་པས་མཉམ་པར་བཞག་པའི་སེམས་ཡང་དག་པ་་་
ཇི་ལྟ་བ་བཞིན་དུ་ཤེས་པ་ལས་རྣམ་པར་གཡེང་བར་བྱེད་དོ། །སྒྲིབ་པ་
ནི་འདོད་པ་ལ་འདུན་པ་སོགས་ལྔ་སྟེ། ཅིའི་ཕྱིར་དེ་དག་ལ་སྒྲིབ་པ་
ཞེས་བྱ་ཞེ་ན་དགེ་བའི་ཕྱོགས་ལ་སྦྱོར་བའི་བར་ཆད་བྱེད་པས་དགེ་་་་་་
བའི་ཕྱོགས་མི་རྟོག་པའི་རྒྱུ་བྱེད་པ་ཡིན་ལ་དེའི་ཕྱིར་སྒྲིབ་པ་རྣམས་་་་་
ཞེས་བྱའོ། །དེ་ལ་འདོད་པ་ལ་འདུན་པས་ནི་རབ་ཏུ་བྱུང་བ་ལ་མངོན་
པར་དགའ་བའི་དུས་ན་བར་ཆད་བྱེད་དེ་འདོད་པའི་ཡུལ་ལ་ཉེ་ངར་་
སྤྱོད་པར་འདོད་པའི་སྒོ་ནས་དེ་ལ་མངོན་པར་མི་དགའ་བའི་ཕྱིར
(༣༡༨ན)རོ༑ །གནོད་སེམས་ཀྱིས་ནི་བསྐུལ་བ་ན་བར་ཆད་བྱེད་དེ་
ཚངས་པ་མཚུངས་པར་སྤྱོད་པ་རྣམས་ཀྱིས་ཡང་དག་པར་སྒྲུབ་པའི་་་་
བསླབ་པའི་གནས་ལ་བསྐུལ་བ་ན་གནོད་སེམས་ཀྱིས་ཡང་དག་པར་་་་་
མི་སློབ་པའི་ཕྱིར་རོ། །རྨུགས་པ་དང་གཉིད་གཉིས་ཀྱིས་ཞི་གནས་ཀྱི་
རྒྱུ་མཚན་བསྒོམས་པའི་དུས་ན་སེམས་ནང་དུ་ཞུམ་པར་བྱེད་པའི་་་་་་་་
ཕྱིར་རོ། །རྒོད་པ་དང་འགྱོད་པ་ནི་རབ་ཏུ་འཛིན་པའི་རྒྱུ་མཚན་
བསྒོམས་པའི་དུས་ན་སྟེ་དེའི་ཚེ་དེ་དག་གིས་རྣམ་པར་གཡེང་བར་་་་་
བྱེད་པའི་ཕྱིར་རོ། །ཐེ་ཚོམ་གྱིས་བཏང་སྙོམས་དུས་ན་སྟེ་གཏན་ལ་མ་
ཕེབས་པ་ན་བཏང་སྙོམས་སུ་འཇོག་པར་མི་ནུས་པའི་ཕྱིར་རོ། །འདོད་
ན་སྒྲིབ་རྣམས་མི་མཐུན་དང༌། །ཟས་དང་བྱ་བ་གཅིག་པའི་ཕྱིར། །
གཉིས་གཅིག་ཕུང་པོ་གནོད་བྱེད་དང༌། །ཐེ་ཚོམ་ཕྱིར་ན་ལྔ་ཉིད་དོ།
ཞེས་བཤད་པ་ལྟར་ཤེས་པར་བྱའོ །ཐ་བ་ནི་འདོད་ཆགས་ལ་སོགསས་
*156·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་སྟེ་ཅིའི་ཕྱིར་ཐ་བ་ཞེས་བྱ་ཞེ་ན་དེ་རྣམས་སྔོན་གྱི་སྐྱེ་བ་གཞན་དུ་
གོམས་པར་བྱས་པས་ད་ལྟར་རྒྱུ་མཐུན་པའི་འབྲས་བུ་འདོད་ཆགས་་་་
ལ་སོགས་པ་ལྷག་པར་སྤྱོད་པར་འགྱུར་ལ། དེའི་རྒྱུ་མཚན་གྱིས་སེམས་
ལས་སུ་མི་རུང་བ་དགེ་བ་ལ་བཀོལ་དུ་མི་བཏུབ་པ་དང་གཉེན་པོས་་་་
འབྲལ་དཀའ་བར་འགྱུར་བའི་ཕྱིར་དེ་དག་ནི་ཐ་བ་ཞེས་བྱའོ། །དྲི་
མའི་ངོ་བོ་འདོད་ཆགས་ལ་སོགས་པ་ཅིའི་ཕྱིར་དྲི་མ་ཞེས་བྱ་ཞེ་ན་དེ་་་
དག་ལ་བརྟེན་ནས་སྲོག་གཅོད་པ་ལ་སོགས་པ་འཆལ་བའི་ཚུལ་་་་་་
ཁྲིམས་ལྷག་པར་སྤྱོད་པར་འགྱུར་ལ་དེའི་རྒྱུས་གྲོགས་ཤེས་ལྡན་རྣམས་
ཀྱིས་ཚེ་དང་ལྡན་པ་ནི་ཚུལ་ཁྲིམས་ངན་པ་འདི་ལྟ་བུ་བྱེད་པ་དེ་དང་་་
མཐུན་པའི་ལུས་ངག་གི་སྤྱོད་པ་འདི་ལྟ་བུ་སྤྱོད་པ་འཆལ་བའི་ཚུལ་་་་་
ཁྲིམས་ཀྱི་དྲི་མ་དང་ལྡན་པས་མི་གཙང་བ་རབ་ཏུ་བྱུང་བ་གཞན་ལ་་་་
ཡང་ཡིད་ཆེས་ཉམས་པའི་རྒྱུ་ཡིན་པས་གྲོང་གི་ཚེར་མའོ་ཞེས་བརྗོད་་་
།སྡིག་པའི་ངོ་བོ་ནི་འདོད་པའི་རྒྱུ་ཡིན་པའི་ཕྱིར་དྲི་མ་རྣམས་སོ།
ཆགས་ལ་སོགས་པ་གསུམ་མོ། །ཅིའི་ཕྱིར་སྡིག་པ་ཞེས་བྱ་ཞེ་ན་དེ་དག
ལ་བརྟེན་(༣༡༨ བ)ནས་དུས་ཡུན་རིང་མོར་འཁོར་བར་སྐྱེ་བ་དང
འཆི་བའི་སྡུག་བསྔལ་མྱོང་བའི་སྒོ་ནས་གནོད་པ་བྱེད་པའི་ཕྱིར་སྡིག་་་
པ་རྣམས་ཞེས་བྱའོ། །ཟུག་རྔུ་ནི་འདོད་ཆགས་ལ་སོགས་པ་གསུམ་མོ། །
ཅིའི་ཕྱིར་ཟུག་རྔུ་ཞེས་བྱ་ཞེ་ན་དེ་དག་ལ་བརྟེན་ནས་སྲིད་པ་དང་་་་་་་
སྲིད་པའི་ཡོ་བྱད་རྣམས་དང་སངས་རྒྱས་ལ་སོགས་པའི་དཀོན་མཆོག་
དང་བདེན་པ་རྣམས་ལ་སྲེད་པ་དང་ཐེ་ཚོམ་གྱི་སྒོ་ནས་ཞུགས་པས་་་་་
གནོད་པའི་ཕྱིར་ཟུག་རྔུ་ཞེས་བྱའོ། །ལྕི་ཡང་གི་ངོ་བོ་ཡང་འདོད་
.157.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆགས་ལ་སོགས་པའོ། །ཅིའི་ཕྱིར་ལྕི་ཡང་ཞེས་བྱ་ཞེ་ན་དེ་དག་ལ་
བརྟེན་ནས་ཡོ་བྱད་མང་པོ་ཡོངས་སུ་འཛིན་པས་ལྕི་ཡང་དང་བཅས་་་
པ་བྱས་ནས་འཇིགས་པ་དང་བཅས་པ་སོགས་ལ་སྦྱོར་བའི་ཕྱིར་དེ་
དག་ནི་ལྕི་ཡང་ཡིན་ནོ། །ཉེས་པར་སྤྱོད་པའི་ངོ་བོ་ཡང་འདོད་ཆགས་
ལ་སོགས་པ་ཡིན་ནོ། །ཅིའི་ཕྱིར་ཉེས་པར་སྤྱོད་པ་ཞེས་བྱ་ཞེ་ན་དེ་དག་
ལ་བརྟེན་ནས་ལུས་ལ་སོགས་པ་སྒོ་གསུམ་གྱི་ཉེས་པར་སྤྱད་པ་སྤྱོད་དེ་
དེ་ཕྱིར་ཉེས་སྤྱོད་རྣམས་ཞེས་བྱའོ། །ཡང་དུག་གསུམ་པོ་དེ་དག་ཉེས་
པར་སྤྱོད་པའི་རྩ་བར་རྣམ་པར་བཞག་སྟེ་དེ་དག་གི་སྒོ་ནས་སེམས་་་་་་
ཅན་རྣམས་ཉེས་པར་སྤྱད་པ་སྤྱོད་པའི་ཕྱིར་རོ། །དེ་ལ་ཟང་ཟིང་ངན་
པ་ཅུང་ཟད་ཙམ་གྱི་རྒྱུས་ལོངས་སྤྱོད་དོན་དུ་གཉེར་བ་རྣམས་ཆགས་་་
པས་ཉེས་པར་སྤྱད་པ་སྤྱོད་དོ། །གནོད་པ་བྱ་བའི་རྒྱུ་ལ་ཡོངས་སུ་རྟོག་
པ་རྣམས་གཞན་གྱི་ཉེས་པ་མི་བཟོད་པའི་རྒྱུས་ཞེ་སྡང་གིས་ཉེས་པར་
སྤྱད་པ་སྤྱོད་དོ། །སྲོག་གིས་མཆོད་སྦྱིན་བྱས་པས་ཐར་པ་ཐོབ་པར་
འདོད་པ་ལ་སོགས་པ་ཆོས་ལོག་པ་ལ་མངོན་པར་ཞེན་པ་རྣམས་གཏི་་
མུག་གི་རྒྱུས་ཉེས་པར་སྤྱད་པ་སྤྱོད་དོ། །ཟག་པའི་ངོ་བོ་ནི་མ་རིག་པ་
མ་གཏོགས་པའི་འདོད་པའི་ཉོན་མོངས་པ་རྣམས་ནི་འདོད་པའི་ཟག་
པ་ཡིན་ལ་གོང་མའི་ཉོན་མོངས་པ་རྣམས་ནི་སྲིད་པའི་ཟག་པ་ཡིན་་་
ནོ༑།ཁམས་གསུམ་གྱི་མ་རིག་པ་རྣམས་ནི་མ་རིག་པའི་ཟག་པའོ། །ཅིའི
ཕྱིར་དེ་དག་ཟག་པ་ཞེས་བྱ་ཞེ་ན་འདོད་པའི་ཉོན་མོངས་པ་རྣམས་ནི་
(༣༡༩ན)རྣམ་པར་གཡེང་བའི་ངོ་བོ་ཉིད་ཡིན་པས་སེམས་ཕྱིར་་་་་
རྣམ་པར་འཕྲོ་བར་བྱེད་པའི་ཕྱིར་དང་ཕྱི་རོལ་ཏུ་བལྟས་ཏེ་འདོད་་་་
·158·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ཡོན་ཏན་རྣམས་ལ་ཟག་པར་བྱེད་པའི་ཕྱིར་འདོད་པའི་ཟག་པ་་
སོ། །གོང་མའི་ཉོན་མོངས་པ་རྣམས་ནི་ཁ་ནང་དུ་བལྟས་ཏེ་
རྣམས་
ཏིང་ངེ་འཛིན་ལ་མཉམ་པར་བཞག་པའི་དུས་ན་ཡང་སྙོམས་པར་
འཇུག་པའི་ཚོར་བ་ལ་སྲེད་པ་སོགས་ཀྱི་སྒོ་ནས་ཟག་པའི་ཕྱིར་སྲིད་་
པའི་ཟག་པ་ཡིན་ནོ། །ཟག་པ་དེ་གཉིས་ཀ་ཡང་མ་རིག་པའི་དབང་
གིས་འབྱུང་བས་དེ་དག་གི་གནས་ཡིན་པ་དེའི་ཕྱིར་མ་རིག་པའི་ཟག་་
པ་རྣམ་པར་བཞག་གོ །ཕོངས་པའི་ངོ་བོ་ནི་འདོད་ཆགས་ལ་སོགས་པ་
གསུམ་མོ། །ཅིའི་ཕྱིར་ཕོངས་པ་ཞེས་བྱ་ཞེ་ན་དེ་དག་ལ་བརྟེན་ནས་
སྲིད་པའི་ཡོ་བྱད་འདོད་པའི་ཕོངས་པས་ལུས་སེམས་ལ་གནོད་པ་
བྱེད་པས་ན་ཕོངས་པ་ཡིན་ནོ། །ཡོངས་སུ་གདུང་བའི་ངོ་བོ་ནི་འདོད་
ཆགས་ལ་སོགས་པའོ། །ཅིའི་ཕྱིར་ཡོངས་སུ་གདུང་བ་ཡིན་ཞེ་ན་དེ་
དག་ལ་བརྟེན་ནས་སྡུག་པ་དང་མི་སྡུག་པའི་ཡུལ་རྣམས་ལ་ཚུལ་་
བཞིན་མ་ཡིན་པར་མཚན་མ་དང་མངོན་རྟགས་སུ་འཛིན་པ་གང
གིས་ལུས་དང་སེམས་ལ་ཡོངས་སུ་གདུང་བར་བྱེད་པས་ཡོངས་སུ་
གདུང་བ་རྣམས་ཞེས་བྱའོ། །དེ་ལ་འདི་ནི་སྐྱེས་པའོ་བུད་མེད་དོ་ཞེས་
སྔོ་སངས་སོ་དཀར་ཤམ་མོ་ཞེས་བྱ་བ་ལ་སོགས་པར་
བྱ་བ་དང་།
འཛིན་པ་ནི་མཚན་མར་འཛིན་པའོ། །སྐྱེས་པ་དང་བུད་མེད་སོགས་ཀྱི་
ལག་པ་དང་ནུ་མ་སོགས་ལ་དགའ་བྱ་སོགས་སུ་འཛིན་པ་ནི་མངོན་་་་་
རྟགས་སུ་འཛིན་པའོ། །འཁྲུག་པའི་ངོ་བོ་ནི་འདོད་ཆགས་ལ་སོགས་
པའོ༑ །ཅིའི་ཕྱིར་འཁྲུག་པ་རྣམས་ཞེས་བྱ་ཞེ་ན་དེ་དག་ལ་བརྟེན་ནས་
གཟུགས་ལ་སོགས་པ་ལ་དགའ་བ་དང་ལྷག་པར་ཆགས་པར་བྱེད་དུ་་་
•159·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཅུག་ནས་དེ་རྣམ་པར་འགྱུར་ན་མྱ་ངན་ལ་སོགས་པ་སེམས་ཅན
རྣམས་ཉོན་མོངས་པར་བྱེད་པའི་ཕྱིར་འཁྲུག་པ་རྣམས་སོ། །འཐབ་
པའི་ངོ་བོ་ནི་འདོད་ཆགས་ལ་སོགས་པའོ། །ཅིའི་(༣༡༩བ)ཕྱིར་
འཐབ་པ་ཞེས་བྱ་ཞེ་ན་དེ་དག་ལ་བརྟེན་ནས་ཆད་པས་གཅོད་པ་ལ་་
སོགས་པ་འབྱུང་བ་དེའི་ཕྱིར་འཐབ་པ་ཞེས་བྱའོ། །རིམས་ནད་ཀྱི་ངོ་
བོ་ནི་འདོད་ཆགས་ལ་སོགས་པ་གསུམ་མོ། །ཅིའི་ཕྱིར་རིམས་ནད་ཅེས་
བྱ་ཞེ་ན་དེ་དག་ལ་བརྟེན་ནས་ཆོས་མ་ཡིན་པ་མི་དགེ་བ་ལ་ཆགས་པ་་
དང་མི་མཐུན་པ་ཆོམ་རྐུན་དང་ལོག་འཚོ་སོགས་ཀྱིས་ཡོ་བྱད་ཚོལ་བ་་
ལ་ཆགས་པ་དང་ཆོས་ལོག་པའི་འཚེ་བ་ཆོས་སུ་སྟོན་པ་ལ་ཆགས་པས་
ལུས་སེམས་ཡོངས་སུ་གདུང་བ་ཆེན་པོས་ཡོངས་སུ་གདུང་བར་འགྱུར་
བའི་ཕྱིར་རིམས་ནད་རྣམས་ཞེས་བྱའོ། །ནགས་སྦྱོར་གྱི་ངོ་བོ་ནི་འདོད་
ཆགས་ལ་སོགས་པ་གསུམ་ཡིན་ལ། ཅིའི་ཕྱིར་ནགས་སྦྱོར་ཞེས་བྱ་ཞེ་ན་
དེ་དག་ལ་བརྟེན་ནས་སྐྱེ་བའི་རྩ་བ་ཅན་འདུ་བྱེད་རྣམས་ལ་ཆགས་ཏེ
འགྲོ་བ་ལྔའི་ལུས་ཀྱི་ལྗོན་ཤིང་རྣམ་པ་སྣ་ཚོགས་མངོན་པར་འགྲུབ་་་་་་་
པར་བྱེད་པའི་ཕྱིར་ནགས་སྦྱོར་རྣམས་ཞེས་བྱའོ། །བགེགས་ཀྱི་ངོ་བོ་ནི་
གསུམ་སྟེ་འདོད་ཆགས་ལ་སོགས་པའོ། །ཅིའི་ཕྱིར་བགེགས་ཞེས་བྱ་ཞེ་
ན་དེ་དག་ལ་བརྟེན་ནས་ལུས་དང་ལོངས་སྤྱོད་ཉམས་ཀྱིས་དོགས་་་་་་་
པའི་ལྟ་བ་དང་བཅས་པའི་སྒོ་ནས་ཤེས་བྱའི་གནས་ལ་བློ་མ་བྱང་བ་
དང་ཚོགས་ཀྱི་ནང་དུ་འདུ་འཛིའི་གཏམ་ལ་སོགས་པ་རྒྱུན་དུ་སྲེལ་བ་་
སོགས་འདྲེས་ཤིང་གནས་པ་དང་དགེ་བའི་ཕྱོགས་ལ་བརྩམས་ནས་་་་་་
ཅུང་ཟད་ཙམ་གྱིས་ཆོག་པར་འཛིན་པ་དེ་དག་ལ་མི་སྦྱོར་བའི་ཕྱིར་་་་་
·160.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བགེགས་རྣམས་སོ། །ལོག་པར་ཞུགས་པ་ལ་གཉིས་ལས། སོ་སོའི་ལོག་
ཞུགས་ནི་འདོད་ཆགས་ཏེ་བསྒོམས་པས་སྤང་བར་བྱ་བ་རྣམས་ནི
གཟུགས་སྒྲ་ལ་སོགས་པའི་ཡུལ་ལ་ལོག་པར་ཞུགས་པ་ཡིན་ལ་མཐོང་་་
བས་སྤང་བར་བྱ་བ་རྣམས་ནི་འཇིག་ཚོགས་ལ་ལྟ་བ་སོགས་ལྟ་བ་ལ་་་
ལོག་པར་ཞུགས་པ་ཡིན་ཏེ་དེ་རྣམས་ལ་སྡུག་པ་ཙམ་དུ་དམིགས་པའི་་
ཕྱིར་རོ། །གང་ཡང་སེམས་ཅན་ལ་ཆགས་པ་གང་ཡིན་པ་དེ་དག་ནི་
སེམས་ཅན་གྱི་ཁ་དོག་དང་སྒྲ་སྐད་སོགས་ལ་སྡུག་པའི་རྣམ་པར་་་་་་་་
ཞུགས་པའི་ཕྱིར་ཡུལ་ལ་ལོག་པར་ཞུགས་པ་ཡིན་ནོ། །(༣༢༠ན) དེ་
བཞིན་དུ་ཁོང་ཁྲོ་བ་ཡང་ཡུལ་དང་ལྟ་བ་ལ་ལོག་པར་ཞུགས་ཏེ་ཡུལ་་་་
མི་སྡུག་པ་དང་ལྟ་བ་མི་མཐུན་པ་ལ་ཀུན་ནས་མནར་སེམས་པའི་རྣམ་
པར་ཞུགས་པའི་ཕྱིར་རོ། །སེམས་ཅན་ལ་ཁོང་ཁྲོ་བ་ནི་ཡུལ་གྱི་སྒོ་ནས་
རིག་པར་བྱའོ། །ང་རྒྱལ་ནི་ཆུང་བས་བདག་ཆེའོ་སྙམ་པ་ལ་སོགས་
པར་འཛིན་པའི་ཕྱིར་སེམས་ཅན་ལ་ལོག་པར་ཞུགས་པ་ཡིན་ལ་རང་་་
གི་ལྟ་བ་མཆོག་ཏུ་བཟུང་སྟེ་སེམས་ཁེངས་པའི་ཕྱིར་ལྟ་བ་ལ་ལོག་པར་
ཞུགས་པ་ཡིན་ནོ། །འཇིག་ལྟ་དང་མཐར་ལྟ་དང་ལོག་ལྟ་རྣམས་ནི་
ཤེས་བྱའི་ཕུང་པོ་ལ་སྒྲོ་འདོགས་པ་དང་སྐུར་བ་འདེབས་པའི་རྣམ་་་་་་
པས་ལོག་པར་རྟོག་པ་ཡིན་ནོ། །གལ་ཏེ་འཇིག་ལྟ་ནི་ངའོ་སྙམ་དུ་
འཛིན་པའི་ཕྱིར་སེམས་ཅན་ལ་ལོག་པར་རྟོག་པ་མ་ཡིན་ནམ་ཞེ་ན་མ་
ཡིན་ཏེ། དེ་ནི་ཕུང་པོ་ལ་ངའོ་སྙམ་དུ་འཛིན་པའི་ཕྱིར་དེ་ལ་ལོག་པར་
ཞུགས་པ་ཡིན་གྱི་སེམས་ཅན་ལ་མ་ཡིན་ཏེ་འདིའི་ཞེན་ཡུལ་སེམས་་་་་
ཅན་མ་ཡིན་པའི་ཕྱིར་རོ། །ང་རྒྱལ་ནི་ཞེན་ཡུལ་སེམས་ཅན་དང་ལྟ་བ་
·161·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆེན་པོ་དང་མཆོག་སོགས་སུ་འཛིན་པའི་ཕྱིར་དེ་དག་ལ་ལོག་པ་
ཞུགས་པར་འགྱུར་རོ། །མཆོག་འཛིན་གཉིས་ནི་ལྟ་བ་མཆོག་དང་
བདག་འགྲོལ་སོགས་སུ་འཛིན་པའི་ཕྱིར་དེ་ལ་ལོག་པར་རྟོག་པ་ཡིན་་་
ནོ༑ །ཐེ་ཚོམ་ནི་གཉིས་པོ་ལ་ལོག་པར་རྟོག་སྟེ་བདེན་པ་རྣམས་ལ་བློ་
རྣམ་པ་གཉིས་སུ་འཇུག་པའི་ཕྱིར་རོ། །མ་རིག་པ་ནི་ཡུལ་དང་ལྟ་བ་
སོགས་ཐམས་ཅད་ལ་ལོག་པར་རྟོག་སྟེ་ཉོན་མོངས་པ་ཐམས་ཅད་
དང་མཚུངས་པར་ལྡན་པའི་ཕྱིར་རོ། །སྤྱིའི་ལོག་ཞུགས་ནི་ཉོན་མོངས་
པ་བཅུ་ཅར་ཡང་སྡུག་བསྔལ་དང་ཀུན་འབྱུང་གི་རྒྱུ་ཡིན་ཏེ་ལས་ཀྱི་་་་་་
ཀུན་འབྱུང་ནི་ཉོན་མོངས་པ་བཅུ་པོ་དེ་དག་གིས་དངོས་དང་བརྒྱུད་་
པ་ཅི་རིགས་པས་ཀུན་ནས་སློང་ལ། ཉོན་མོངས་པ་རྣམས་སྔ་མའི་རྐྱེན་
ལས་ཕྱི་མ་འབྱུང་བའི་ཕྱིར་སྡུག་བསྔལ་ནི་ཉོན་མོངས་པའི་འབྲས་བུ་་་
ཡིན་པའི་ཕྱིར་རོ། །སྡུག་བསྔལ་དང་ཀུན་འབྱུང་གཉིས་ཀྱང་ཉོན་
མོངས་པ་བཅུ་པོ་རྣམས་ཀྱི་གཞིའི་གནས་ཡིན་ཏེ་དེ་དག་ཀྱང་ཟག་པ་་
དང་བཅས་པའི་འདུ་བྱེད་རྒྱུ་དང་( ༣༢༠བ)འབྲས་བུའི་ཆར་གྱུར་་་
པ་རྣམས་ལ་དམིགས་ནས་སྐྱེ་བའི་ཕྱིར་རོ། །དེའི་ཕྱིར་སྡུག་བསྔལ་དང་
ཀུན་འབྱུང་དག་ལ་ཉོན་མོངས་ཀུན་དེའི་རྒྱུ་དང་གཞིའི་གནས་ཀྱིས་་་་་
ཀྱང་ལོག་པར་ཞུགས་སོ། །ཉོན་མོངས་པ་རྣམས་ཀྱི་དབང་གིས་འཁོར་
བ་ལ་མངོན་པར་དགའ་བར་འགྱུར་ལ་དེ་དང་མི་མཐུན་པ་འགོག་པ་་
དང་ལམ་གྱིས་བསྡུས་པའི་རྣམ་བྱང་རྣམས་ལ་གཡང་སར་འདུ་ཤེས་་
པའི་ཕྱིར་སྐྲག་པ་དང་ཕྱིན་ཅི་ལོག་ཏུ་རྟོག་པ་ཡིན་ལ་དེའི་ཕྱིར་ཉོན་་་་
མོངས་པ་བཅུ་པོ་ཐམས་ཅད་ནི་འགོག་ལམ་ལ་སྐྲག་པ་བསྐྱེད་པས་
·162.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལོག་པར་ཞུགས་པ་ཡིན་ནོ། །མུ་སྟེགས་ཅན་རྣམས་ཀྱིས་ནི་ཇི་སྐད་དུ།
ཁ་བ་རྒྱ་སྤོས་མེ་ཏོག་དང་། །བ་ཞོ་བ་མོ་མུ་ཏིག་མདོག. །གདུགས་
བཀན་བཟུང་བའི་དབྱིབས་འདྲ་བ། །ཐར་པ་ཡིན་པར་རྒྱལ་བས་
བཤད༑ །ཅེས་པ་ལྟ་བུའི་ཐར་པ་དང་། ཐར་པའི་ཐབས་རྣམ་པ་གཞན་
དུ་བཏགས་ནས་ལོག་པར་རྟོག་པའི་ཕྱིར་རོ། །ཁམས་གང་ན་ཡོད་པ་
དང་མེད་པ་ནི་ཁོང་ཁྲོ་མ་གཏོགས་པའི་ཉོན་མོངས་པ་གཞན་ཐམས་་་
ཅད་ནི་ཁམས་གསུམ་པོ་ཐམས་ཅད་ན་ཡོད་དེ་ཁོང་ཁྲོ་བ་ནི་འདོད་པ་
ནི་ཁོ་ན་ན་ཡོད་ཀྱི་གོང་མ་གཉིས་ན་མེད་དེ་རྒྱུད་ཞི་གནས་ཀྱིས
བརླན་པ་དང་ཀུན་ནས་མནར་སེམས་ཀྱི་དམིཊ་པ་མེད་པའི་ཕྱིར་རོ། །
ཚོར་བ་གང་ན་མཚུངས་པར་ལྡན་པ་ནི་འདོད་ཆགས་ནི་འདོད་པ་ན་་
རྣམ་པར་ཤེས་པའི་ཚོགས་ལྔ་དང་ལྡན་པ་རྣམས་ནི་བདེ་བ་དང
མཚུངས་པར་ལྡན་ནོ། །ཡིད་ཀྱི་རྣམ་པར་ཤེས་པའི་ཚོགས་དང་ལྡན་པ་
རྣམས་ནི་ཡིད་བདེ་བ་དང་ལྡན་གྱི་བདེ་བ་དང་མ་ཡིན་ཏེ་འདོད་པ་་་་
ན་ཡིད་ཀྱིས་ས་པའི་བདེ་བ་མེད་པའི་ཕྱིར་རོ། །གཉིས་ཀ་ཡང་རྒྱུན་
ཆད་པ་ན་བཏང་སྙོམས་དང་མཚུངས་པར་ལྡན་ནོ། །དགའ་བའི་རྣམ་
པར་འབྱུང་བའི་ཕྱིར་སྡུག་བསྔལ་དང་ཡིད་མི་བདེ་བ་ནམ་ཡང་མ་་་་་་
ཡིན་ནོ། །བསམ་གཏན་དང་པོ་དང་གཉིས་པ་ན་ཡང་དེ་བཞིན་ནོ། །
ཁྱད་པར་ནི་འདི་ཡོད་དེ། དེ་དག་ན་རྣམ་པར་ཤེས་པ་གསུམ་གྱི་ས་པ་
རྣམས་ལུས་བདེ་བ་ཁོ་ན་དང་ལྡན་ལ་ཡིད་ཤེས་འཁོར་དང་བཅས་པ་་
རྣམས་ནི་ཡིད་ཀྱི་ས་( ༣༢༡ན) པའི་བདེ་བ་དང་ཡིད་བདེ་གཉིས་ཀ་
དང་ལྡན་ནོ། །གསུམ་པ་ན་ནི་དགའ་བ་ལ་འདོད་ཆགས་དང་བྲལ་
•163·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་ཡིད་བདེ་མེད་ལ་དེའི་ཕྱིར་བདེ་བ་དང་ལྡན་པ་དེ་འགགས་
པ་ནི་བཏང་སྙོམས་དང་མཚུངས་པར་ལྡན་ནོ། །དེ་ཡན་ཆད་དུ་ནི་
བདེ་བ་ལ་ཡང་འདོད་ཆགས་དང་བྲལ་བའི་ཕྱིར་བཏང་སྙོམས་ཁོ་ན་་་
དང་མཚུངས་པར་ལྡན་ནོ། །ཁོང་ཁྲོ་བ་ནི་རྣམ་པར་ཤེས་པ་ལྔའི་
འཁོར་རྣམས་སྡུག་བསྔལ་དང་ཡིད་ཀྱི་རྣམ་པར་ཤེས་པའི་འཁོར་་་
རྣམས་ཡིད་མི་བདེ་བ་གཉིས་ཀ་ཡང་འགགས་པ་ན་བཏང་སྙོམས་་་་་་་་
དང་མཚུངས་པར་ལྡན་གྱི་བདེ་བ་དང་ཡིད་བདེ་རྣམས་དང་མ་ཡིན་་་
ཏེ་མི་དགའ་བའི་རྣམ་པར་འགྱུར་བའི་ཕྱིར་རོ། །ང་རྒྱལ་ནི་འདོད་པ་
ན་ཡིད་བདེ་བ་དང་འགགས་པ་ན་བཏང་སྙོམས་དང་ལྡན་གྱི་དགའ་་་
བའི་རྣམ་པར་འབྱུང་བའི་ཕྱིར་ཡིད་མི་བདེ་དང་མ་ཡིན་ལ་ཡིད་ཀྱི་ས་
པ་ཡིན་པའི་ཕྱིར་བདེ་བ་དང་མ་ཡིན་ནོ། །བསམ་གཏན་དང་པོ་དང་
གཉིས་པ་ན་ནི་ཡིད་ཀྱི་ས་པའི་བདེ་བ་ཡོད་པའི་ཕྱིར་བདེ་བ་དང་་་་་་་
ལྡན་ནོ། །གསུམ་པ་ན་ནི་ཡིད་ཀྱི་ས་པའི་བདེ་བ་དང་བཏང་སྙོམས་
གཉིས་དང་ལྡན་ནོ། །དེ་ཡན་ཆད་དུ་ནི་བཏང་སྙོམས་ཁོ་ན་དང་ངོ༌། །
ཡིད་ཀྱི་ས་པའི་བདེ་བ་ཞེས་བྱ་བ་འདི་ཅི་ཞེ་ན་ཡིད་ཤེས་འཁོར་གྱི་་་་་་
ཚོར་བ་སིམ་པ་གང་གིས་དབང་པོ་དང་བཅས་པའི་ལུས་སིམ་པར
བྱེད་པ་དང་ཕན་འདོགས་པར་བྱེད་པ་གང་ཡིན་པའོ། །དེ་ལ་འདོད་
པའི་ཁམས་ན་ནི་ཏིང་ངེ་འཛིན་མེད་པའི་ཕྱིར་ཡིད་ཤེས་འཁོར་གྱི་་་་་
ཚོར་བ་སིམ་པ་གང་ཡིན་པ་དེ་ཉིད་ཀྱིས་དབང་པོ་དང་བཅས་པའི་་་་་
ལུས་ལ་ཕན་འདོགས་པར་མི་བྱེད་དོ། །དེའི་ཕྱིར་དེ་ལ་ཡིད་ཀྱི་ས་པའི་
བདེ་བ་ཞེས་མི་བྱའོ། །གང་གི་ཚེ་ཏིང་ངེ་འཛིན་ཐོབ་པ་དེའི་ཚེ་ཡིད་
* 164·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཤེས་འཁོར་གྱི་ཚོར་བ་སིམ་པ་དེ་ཉིད་ཏིང་ངེ་འཛིན་གྱིས་ལས་སུ་རུང་
བར་བྱས་པས་དབང་པོ་དང་བཅས་པའི་ལུས་ལ་ཕན་འདོགས་པར་་་་
བྱེད་པས་བདེ་བ་ཡིན་ལ་དགའ་བའི་རྣམ་པས་སེམས་ལ་ཕན་འདོཊ་་་
པའི་ཕྱིར་ཡིད་བདེ་བ་ཞེས་བྱའོ། །ལོག་ལྟ་མ་གཏོགས་པའི་ལྟ་བ་བཞི་
ཡང་ང་རྒྱལ་ཇི་ལྟ་བ་བཞིན་ནོ། །ལོག་པར་ལྟ་བ་ནི་( ༣༢༡བ)འདོད་
པ་ན་ཉེས་པ་བྱེད་པ་རྣམས་ཀྱིས་ནི་སྡིག་པའི་འབྲས་བུ་མེད་པར་
མཐོང་ནས་དགའ་བའི་ཕྱིར་ཡིད་བདེ་བ་དང་ལྡན་ལ་ལེགས་པར
བྱེད་པ་རྣམས་ཀྱིས་ནི་དགེ་བ་བྱས་པ་དོན་མེད་པར་མཐོང་ནས་མི་་་་་
དགའ་བའི་ཕྱིར་ཡིད་བདེ་བ་དང་ལྡན་ལ་གཉིས་ཀ་ཡང་འགགས་པ་་་
ན་བཏང་སྙོམས་དང་ལྡན་ནོ། །གཟུགས་དང་གཟུགས་མེད་པ་ན་ནི་
ཡིད་ཀྱི་ས་པའི་ཚོར་བ་གང་ཡོད་པ་དང་མཚུངས་པར་ལྡན་ནོ། །ཐེ་
ཚོམ་ནི་ཡིད་ཀྱི་ས་པ་ཡིན་པའི་ཕྱིར་དང་གཏན་ལ་མ་ཕེབས་ན་དགའ་
བའི་རྣམ་པ་མི་འབྱུང་བས་འདོད་པ་ན་ཡིད་མི་བདེ་བ་དང་བཏང་་་་་
སྙོམས་དང་ལྡན་ལ་དེ་ཡན་ཆད་དུ་ནི་ཚོར་བ་གང་ཡོད་དང་ངོ་། །
འདྲེས་པའི་མ་རིག་པ་ནི་ཉོན་མོངས་པ་གཞན་ཐམས་ཅད་དང་
མཚུངས་པར་ལྡན་པ་ཅན་ཡིན་པས་ཁམས་དང་ས་གང་ན་ཚོར་བ་ལྔ་་
པོ་གང་ཡོད་པ་དེ་དང་དེར་མཚུངས་པར་ལྡན་པ་ཞེས་བྱའོ། །མ་རིག་
པ་ཉོན་མོངས་པ་གཞན་དང་མ་འདྲེས་པ་གང་ཡིན་པ་ཉོན་ཡིད་ཀྱི་་་་་་
འཁོར་ལས་གཞན་པ་དེ་ནི་འདོད་པའི་ཁམས་ན་བདེན་པ་ལ་རྨོངས་་་
ནས་ཡང་དག་པའི་ཆོས་ལ་མི་དགའ་ནས་ཡིད་མི་བདེ་བ་དང་འགག་
ཁར་བཏང་སྙོམས་དང་མཚུངས་པར་ལྡན་ནོ། །དེ་ཡན་ཆད་ཁམས་
·165·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གོང་མ་དག་ཏུ་ནི་ཡིད་ཀྱི་ས་པའི་ཚོར་བ་གང་ཡོད་པ་དེ་དང
མཚུངས་པར་ལྡན་ནོ། །ཅིའི་ཕྱིར་ཉོན་མོངས་པ་ཐམས་ཅད་ཚོར་བ་
བཏང་སྙོམས་དང་མཚུངས་པར་ལྡན་ཞེ་ན་གང་གི་ཚེ་ཉོན་མོངས་པ་་་་
རྣམས་བདེ་སྡུག་ལ་སོགས་པའི་ཚོར་བ་གང་གསལ་པོ་དང་མཚུངས་་་་
པར་ལྡན་པའི་ཚེ་ན་ནི་ཤུགས་དྲག་པའི་ཕྱིར་འགག་པར་མི་འགྱུར་གྱི།
གང་གི་ཚེ་ཚོར་བ་ཐ་མལ་བ་བཏང་སྙོམས་པར་འདུག་པ་དེའི་ཚེ་ནུབ་
པར་འགྱུར་བའི་ཕྱིར་རོ། །རྣམ་ཤེས་གང་དང་མཚུངས་པར་ལྡན་པ་ནི་
འདོད་ཆགས་དང་ཁོང་ཁྲོ་མ་རིག་རྣམས་འདོད་པའི་ཁམས་ན་རྣམ་་་་
པར་ཤེས་པ་དྲུག་ཀ་དང་མཚུངས་ལྡན་ནོ། །གཟུགས་ཀྱི་ཁམས་ནས་
ལྕེའི་རྣམ་ཤེས་མ་གཏོགས་བཞི་དང་ལྡན་ནོ། །གཟུགས་མེད་པ་ན་ནི་
ཡིད་ཀྱི་རྣམ་ཤེས་གཅིག་པུ་དང་ལྡན་ཏེ་རྣམ་ཤེས་ལྔ་མེད་པའི་ཕྱིར་་་་་་
རོ༑ །ང་རྒྱལ་དང་ལྟ་བ་དང་ཐེ་ཚོམ་རྣམས་( ༣༢༢ན)ནི་ཐམས་ཅད་
དུ་ཡང་ཡིད་ཤེས་ཁོ་ན་དང་ལྡན་པ་ཡིན་ཏེ་དེ་དག་ནི་འཇལ་བ་དང་་
ཡོངས་སུ་རྟོག་པའི་རྣམ་པས་འབྱུང་བའི་ཕྱིར་དང་དབང་པོའི་རྣམ་་་་
པར་ཤེས་པ་རྣམས་ནི་བེམ་པོ་ལ་བརྟེན་པ་ཉིད་ཀྱིས་འཇལ་བ་སོགས་་
པ་མི་ནུས་པའི་ཕྱིར་རོ། །ཁམས་གང་ན་གཞིའི་ཕྱོགས་དང་ཀུན་ལ་
འཇུག་ཚུལ་ནི་འདོད་ཆགས་དང་ཁོང་ཁྲོ་དང་ང་རྒྱལ་གསུམ་ནི་
འདོད་པ་ནི་ཡུལ་གྱི་དངོས་པོའི་ཕྱོགས་གཅིག་ལ་འཇུག་སྟེ་ཡིད་དུ
འོང་བ་དང་མི་འོང་བ་ལ་འཇུག་པ་དང་རིགས་སོགས་གང་རུང་གིས་་
ཁེངས་པའི་ཕྱིར་རོ། །གཟུགས་དང་གཟུགས་མེད་པའི་ཁམས་ནའང་
དེ་བཞིན་ནོ། །ལྷག་མ་མ་རིག་པ་དང་ལྟ་བ་དང་ཐེ་ཚོམ་ནི་ཁམས་
·166·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཐམས་ཅད་དུ་ཡང་ཡུལ་གྱི་དངོས་པོ་མཐའ་དག་ལ་འཇུག་སྟེ་གཞི་་
མཐའ་དག་ལ་དམིགས་པའི་ཕྱིར་རོ། །རིས་ལ་གཉིས་ཀྱི་དབྱེ་བ་ནི་
ཉོན་མོངས་པ་རྣམས་ཀྱི་རིས་ནི་རྣམ་པ་གཉིས་ཏེ། བདེན་པའི་དེ་ཁོ་
ན་ཉིད་མཐོང་བ་ཙམ་གྱིས་འཇིག་པ་མཐོང་བས་སྤང་བར་བྱ་བ་དང་་
བདེན་པ་མཐོང་ཟིན་ཡང་དང་ཡང་དུ་གོམས་པར་བྱས་པའི་སྒོ་ནས་་་
འཇིག་པར་འགྱུར་བ་བསྒོམས་པས་སྤང་བར་བྱ་བ་གཉིས་ཡིན་ནོ། །ཕྱེ་
བ་སོ་སོའི་དོན་ལ་མཐོང་བས་སྤང་བར་བྱ་བ་ནི་འདོད་པའི་ཁམས་ན་
སྡུག་བསྔལ་ལ་སོགས་པ་བདེན་པ་བཞི་པོ་སོ་སོ་རེ་རེའི་དེ་ཁོ་ན་ཉིད་
མཐོང་བས་སྤང་བར་བྱ་བའི་ཉོན་མོངས་པ་བཅུ་བཅུ་སྟེ་བཞི་བཅུ་་
ཡིན་ནོ། །གཟུགས་དང་གཟུགས་མེད་པའི་ཁམས་ན་ནི་ཁོང་ཁྲོ་བ་བོར་
བ་དགུ་དགུ་ཡོད་དེ་བདེན་པ་བཞིའི་བྱེ་བྲག་གིས་སུམ་ཅུ་རྩ་དྲུག་པ་་་
ཕྲག་གཉིས་ཡིན་ནོ། །དེ་ལྟར་ན་མཐོང་བས་སྤང་བར་བྱ་བའི་ཉོན་
མོངས་པ་ནི་བརྒྱ་དང་བཅུ་གཉིས་ཡིན་ནོ། །དེ་ནི་ཉོན་མོངས་པ་བཅུ་
པོ་ཐམས་ཅད་ཀྱང་བདེན་པ་ཐམས་ཅད་ལ་ལོག་པར་ཞུགས་པའི་་་་
དབང་དུ་བྱས་པ་ཡིན་ནོ། །ཡང་ན་རྣམ་པར་གཏན་ལ་དབབ་པ་བསྡུ་
བ་ལས་ཇི་སྐད་འབྱུང་བ་ལྟར་ཤེས་པར་བྱ་སྟེ།ཇི་སྐད་དུ། དེ་ལ་འདོད་
པ་ན་སྤྱོད་པའི་སྡུག་བསྔལ་ལ་ནི་ཉོན་མོངས་པ་བཅུ་པོ་ཐམས་ཅད་་་་
ལོག་པར་( ༣༢༢བ) ཞུགས་པར་རིག་པར་བྱའོ། །ཀུན་འབྱུང་ལ་ནི་
འཇིག་ཚོགས་ལ་ལྟ་བ་དང་མཐར་འཛིན་པར་ལྟ་བ་མ་གཏོགས་པ་
བརྒྱད་ལོག་པར་ཞུགས་པ་ཡིན་ནོ། །ཀུན་འབྱུང་ལ་ཇི་ལྟ་བ་བཞིན་དུ་
འགོག་པ་དང་ལམ་ལ་ཡང་དེ་བཞིན་ནོ། །གོང་མ་ལ་ནི་ཐམས་ཅད་
·167·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདེན་པ་ལ་ཁོང་ཁྲོ་བ་མ་གཏོགས་པ་རྣམས་འདོད་པའི་ཁམས་ན་ཇི་་
ལྟ་བ་བཞིན་དུ་ལོག་པར་འཇུག་པར་གོ་རིམ་བཞིན་དུ་རིག་པར་བྱའོ།།
ཞེས་གང་གསུངས་པ་ལྟར་རོ། །ཅིའི་ཕྱིར་མི་མཐུན་པ་གཉིས་རྣམ་པར་
བཞག་ཅེ་ན། ཉོན་མོངས་པ་ཐམས་ཅད་ཀྱང་བདེན་པ་ཐམས་ཅད་ཀྱི་
གནས་ལུགས་མཐོང་བས་སྤོང་བའི་དབང་དུ་བྱས་ནས་བདེན་པ་
ཐམས་ཅད་ལ་ཉོན་མོངས་པ་ཐམས་ཅད་ལོག་པར་འཇུག་པར་བསྟན་
ལ༑ བདེན་པའི་རྣམ་པ་ལ་ལོག་པར་ཞུགས་པའི་དབང་དུ་བྱས་ནས་
འཇིག་ལྟ་དང་མཐར་ལྟ་གཉིས་སྡུག་བསྔལ་གྱི་བདེན་པ་ཁོ་ན་ལ་ལོག་་
པར་ཞུགས་པ་དང་གཞན་རྣམས་ཀུན་ལ་ལོག་པར་ཞུགས་པར་རྣམ་་་་
པར་བཞག་གོ །ཅིའི་ཕྱིར་ཉོན་མོངས་པ་ཐམས་ཅད་བདེན་པ་ཐམས་
ཅད་མཐོང་བས་སྤོང་བར་འགྱུར་ཞེ་ན། ཇི་སྲིད་སྡུག་བསྔལ་གྱི་བདེན་
པ་མ་མཐོང་བ་དེ་སྲིད་དུ་ནི་ཉོན་མོངས་པ་ཀུན་གྱིས་སྡུག་བསྔལ་གྱི་་་་་
བདེན་པ་འཕེན་པ་དང་མངོན་པར་འགྲུབ་པའི་སྒོ་ནས་བསྐྱེད་པར་་་
བྱེད་ལ་སྡུག་བསྔལ་གྱིས་ཀྱང་ཉོན་མོངས་པ་བཅུ་པོ་ཐམས་ཅད་ཀྱི་
གཞི་དང་གནས་བྱས་པའི་སྒོ་ནས་དེ་དག་འཕེལ་བར་བྱེད་དོ། །གང་
གི་ཚེ་སྡུག་བསྔལ་གྱི་བདེན་པ་མཐོང་བ་དེའི་ཚེ་ཉོན་མོངས་པ་ཐམས་་
ཅད་ཀྱིས་སྡུག་བསྔལ་འཕེན་པར་མི་བྱེད་ཅིང་ཁ་ཅིག་གིས་མངོན་་
པར་འགྲུབ་པར་ཡང་མི་བྱེད། སྡུག་བསྔལ་གྱིས་ཀྱང་དེ་དག་གི་གཞིའི་
གནས་ཀྱི་སྒོ་ནས་འཕེལ་བར་མི་བྱེད་པས་དེའི་ཕྱིར་སྡུག་བསྔལ་གྱི་་་་་
བདེན་པ་མཐོང་བ ས་ཉོན་མོངས་པ་ཐམས་ཅད་སྤོང་བ་དང་། ཉོན་
མོངས་པ་ཐམས་ཅད་ཀྱང་སྡུག་བསྔལ་ལ་ལོག་པར་ཞུགས་པ་ཡིན་ནོ། །
·168·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དེ་བཞིན་དུ་ཇི་སྲིད་ཀུན་འབྱུང་གི་བདེན་པ་མ་མཐོང་བ་དེ་སྲིད་དུ་་་་
ཉོན་མོངས་པ་ཐམས་ཅད་ཀྱང་ཀུན་འབྱུང་གི་རྒྱུར་འགྱུར་ལ་ཀུན
(༣༢༣ན)འབྱུང་ཡང་ཉོན་མོངས་པ་ཀུན་གྱི་གཞིའི་གནས་སུ་
འགྱུར་ལ། གང་གི་ཚེ་ཀུན་འབྱུང་གི་བདེན་པ་མཐོང་བ་དེའི་ཚེ་དེ་
དག་ཀྱང་ཀུན་འབྱུང་གི་རྒྱུར་མི་འགྱུར་བ་དེ་ཡང་དེ་དག་གི་གཞིའི
གནས་སྐབས་སུ་མི་འགྱུར་བས་དེའི་ཕྱིར་ཉོན་མོངས་ལ་བཅུ་པོ་
རྣམས་ཀུན་འབྱུང་མཐོང་བས་སྤང་བར་བྱ་བ་དང་། དེ་ཐམས་ཅད་
ཀྱང་ཀུན་འབྱུང་ལ་ལོག་པར་ཞུགས་པ་ཞེས་བྱའོ། །ཇི་སྲིད་དུ་འགོག་
པ་དང་ལམ་གྱི་བདེན་པའི་དེ་ཁོ་ན་ཉིད་མ་མཐོང་བ་དེ་སྲིད་དུ་ནི་་་
ཉོན་མོངས་པ་བཅུ་བོ་ཐམས་ཅད་ཀྱང་འཁོར་བ་ལ་མངོན་པར་
དགའ་བའི་དབང་གིས་འགོག་ལམ་ལ་གཡང་སར་འདུ་ཤེས་པས་སྐྲག་
པར་འགྱུར་ལ། གང་གི་ཚེ་འགོག་ལམ་གྱི་བདེན་པ་མཐོང་བ་དེའི་ཚེ་
དེ་ལྟར་མི་འགྱུར་བས་དེའི་ཕྱིར་ཉོན་མོངས་པ་ཀུན་ནི་འགོག་པ་དང་་
ལམ་གྱི་བདེན་པ་མཐོང་བས་སྤོང་བ་དང་འགོག་ལམ་ལ་ལོག་པར
ཞུགས་པ་ཡིན་ནོ་ཞེས་བྱའོ། །ཕྱོགས་འདི་ལ་ནི་འདོད་པའི་ཁམས་ན་
མཐོང་བས་སྤང་བར་བྱ་བའི་རྫས་ནི་བཅུ་ཡིན་ལ། མིང་གི་སྒོ་ནས་
བཞི་བཅུར་འགྱུར་བ་ཡིན་ཏེ་འདི་ལྟར། ཉོན་མོངས་བཅུ་པོ་དེ་དག་
ཉིད་སྡུག་བསྔལ་དང་ཀུན་འབྱུང་ལ་རྒྱུ་དང་གཞིའི་གནས་ཀྱི་སྒོ་ནས་་་
ལོག་པར་ཞུགས་པའི་ཕྱིར་དེ་དང་དེའི་སྤང་བར་བྱ་བ་ཡིན་ལ། འགོག་
ལམ་ལ་སྐྲག་པ་བསྐྱེད་པའི་ཕྱིར་འགོག་པ་དང་ལམ་མཐོང་བས་སྤང་་་
བར་བྱ་བ་ཡིན་པའི་ཕྱིར་རོ། །དེ་ལྟ་ན་བདེན་པ་མངོན་པར་རྟོགས་པ་
•169.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྐད་ཅིག་མང་པོ་ཁོ་ནས་ཐམས་ཅད་སྤོང་བའི་ཕྱིར་གཞན་རྣམས
དོན་མེད་པར་འགྱུར་རོ་ཞེ་ན། བདེན་པ་མངོན་པར་རྟོགས་པ་ན་སྐད་
ཅིག་མ་གཅིག་ཉིད་དུ་སྒྲུབ་པ་འགྱུར་བའི་ཕྱིར་ཉེས་པ་མེད་དོ། །དེ་ལྟ་
ན་ལུགས་འདི་ལ་ནི་ཀུན་བཏགས་པའི་རྣམ་པ་ཅན་གྱི་འཇིག་ཚོགས་་་
ལ་ལྟ་བ་དང་མཐར་འཛིན་པར་ལྟ་བ་ཡང་ཇི་སྲིད་ཀུན་འབྱུང་དང་་་་་
འགོག་པ་དང་ལམ་གྱི་གནས་ལུགས་མ་མཐོང་བ་དེ་སྲིད་དུ་ཀུན
འབྱུང་ལ་ཡང་དེའི་རྒྱུ་དང་གཞིའི་གནས་ཀྱིས་ལོག་པར་འཇུག་ལ།
འགོག་ལམ་ལ་ཡང་གཡང་སར་འདུ་ཤེས་པའི་( ༣༢༣བ)སྐྲག་པ
བསྐྱེད་པའི་ཕྱིར་དེ་དག་ལོག་པར་ཞུགས་པ་ཡིན་ལ། གང་གི་ཚེ་དེ་
དག་མཐོང་བ་དེའི་ཚེ་དེ་ལྟར་མི་འགྱུར་བས་དེའི་ཕྱིར་དེ་དག་མཐོང་་
བས་སྤང་བར་བྱ་བ་ཡང་ཡིན་ནོ། །ལུགས་གཉིས་པ་རྣམ་པ་ལ་ལོག་
པར་ཞུགས་པའི་དབང་དུ་བྱས་ན་ལྟ་བ་དེ་དག་གཉིས་ནི་ཉེར་ལེན་ཀྱི་
ཕུང་པོ་ལ་སྡུག་བསྔལ་གྱི་བདེན་པའི་རྣམ་པ་དང་འགལ་བ་བདག་་་་་་
དང་བདག་གི་བ་དང་རྟག་པ་དང་ཆད་པར་འཛིན་པའི་ཕྱིར་སྡུག་་་་་་
བསྔལ་གྱི་བདེན་པའི་རྣམ་པ་མཐོང་བ་ཁོ་ནས་སྤོང་གི །བདེན་པ་ལྷག་
མ་རྣམས་ཀྱི་རྣམ་པ་དང་འགག་པ་མེད་པའི་ཕྱིར་དེ་དག་གི་རྣམ་པ་་་་་
ལ་ལོག་པར་ཞུགས་པ་མ་ཡིན་ནོ། །དེའི་ཕྱིར་སློབ་དཔོན་གྱི་གཞུང་
གཉིས་ཀྱི་རྣམ་པར་བཞག་པ་ཐ་དད་པ་མཛད་པ་ལ་ནང་འགལ་ཅུང་་
ཟད་ཀྱང་མེད་པར་བལྟ་བར་བྱའོ། །གང་དག་གདུལ་བྱ་མོས་པ་ཐ་
དད་པའི་དབང་གིས་ཡིན་ནོ་ཞེས་པ་དང༌། གྲུབ་མཐའ་ཐ་དད་པའི་
ལུགས་རྣམ་པར་བཞག་པ་ཡིན་ནོ། །ཞེས་ཟེར་བ་དེ་དག་ནི་གཞུང་
·170.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འདི་དག་གི་དོན་ཅི་ཡིན་ཁོ་བོ་ལ་གཏོལ་མེད་དོ། །ཞེས་གསལ་བར་སྨྲ་
མ་ནུས་པའི་གཡོ་སྒྱུ་ཙམ་དུ་ཟད་དོ། །ད་ནི་རྣམ་པ་ལ་ལོག་པར་ཞུགས་
པའི་དབང་དུ་བྱས་ནས་བདེན་པ་གང་ལ་ཉོན་མོངས་པ་གང་ཞིག་་་་
ཚུལ་ཇི་ལྟ་བ་ལོག་པར་ཞུགས་པ་དེ་བརྗོད་པར་བྱའོ། །ཇི་ལྟར་ན་སྡུག་
བསྔལ་གྱི་བདེན་པ་ལ་ཉོན་མོངས་པ་བཅུ་པོ་ལོག་པར་ཞུགས་པ་ཡིན་་
ཞེ་ན། མདོར་ན་ཉེ་བར་ལེན་པའི་ཕུང་པོ་ལྔ་སྡུག་བསྔལ་ལོ་ཞེས་
བརྗོད་པ་ལ། བྱིས་པ་རྣམས་འཇིག་ཚོགས་སུ་ལྟ་བའི་མཐའ་ཉི་ཤུ་ལ་
ལྔས་བདག་ཏུ་ལྟ་བ་ལྷག་མ་རྣམས་ཀྱིས་བདག་གི་བར་བལྟ་བས་དེའི་་
ཕྱིར་དེ་ནི་སྡུག་བསྔལ་ལ་ལོག་པར་ཞུགས་པ་ཡིན་ནོ། །དེ་ལ་བརྟེན་
ནས་མཐར་འཛིན་པའི་ལྟ་བས་དེ་ཉིད་ལ་རྟག་པའམ་ཆད་པར་བལྟ་་་
བས་དེའི་ཕྱིར་དེ་ཡང་སྡུག་བསྔལ་ལ་ལོག་པར་ཞུགས་པ་ཡིན་ནོ། །དེ་
དག་ལས་འཇིག་ཚོགས་སུ་ལྟ་བ་ནི་བདག་མེད་པ་དང་སྟོང་པའི་རྣམ་་
པ་ལ་ལོག་པར་ཞུགས་པ་ཡིན་ལ་མཐར་འཛིན་པ་དེ་ནི་མི་རྟག་པའི་་་་
རྣམ་པ་ལའོ། །ལོག་པར་སྤྱད་པ་དང་ཉེས་པར་སྤྱད་པའི་འབྲས་
(༣༢༤ན)བུ་རྣམ་པར་སྨིན་པ་མེད་དོ་ཞེས་པའི་ལོག་པར་ལྟ་བ་
དང་ཕ་མེད་མ་མེད་སེམས་ཅན་རྫུས་ཏེ་འབྱུང་བ་མེད་དོ་ཞེས་པའི་་་
ཕྱོགས་གཅིག་རྣམས་ནི་སྡུག་བསྔལ་གྱི་རྣམ་པ་ལ་ལོག་པར་ཞུགས་པ་་་
ཡིན་ལ། མུ་སྟེགས་བྱེད་རྣམས་ཀྱིས་སྡུག་བསྔལ་གྱི་བདེན་པ་ལ་སྐུར་བ་
འདེབས་པ་གང་ཡིན་པ་དེ་ཡང་སྡུག་བསྔལ་གྱི་རྣམ་པ་ལ་ལོག་པར་་་་་
ཞུགས་པ་ཡིན་ནོ། །དབང་ཕྱུག་དང་ཚངས་པ་དང་སྐྱེ་དགུའི་བདག་པོ་
ལ་སོགས་པ་རྟག་པ་སོགས་སུ་ལྟ་བ་གང་ཡིན་པ་དེ་ནི་མི་རྟག་པའི་་
*·171·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པ་ལ་ལོག་པར་ཞུགས་པ་ཡིན་ཏེ། དེ་ལྟ་ན་ལོག་པར་ལྟ་བ་སྡུག་
བསྔལ་ལ་ལོག་པར་ཞུགས་པ་ཡིན་ནོ། །ལྟ་བ་མཆོག་ཏུ་འཛིན་པ་གང་
གིས་སྡུག་བསྔལ་ལ་ལོག་པར་ཞུགས་པའི་ལྟ་བ་དེ་རྣམས་ལ་མཆོག
སོགས་སུ་འཛིན་པ་སྡུག་བསྔལ་ལ་ལོག་པར་ཞུགས་པ་ཡིན་ནོ། །ལྟ་བ་
དེ་དང་རྗེས་སུ་མཐུན་པའི་ཚུལ་ཁྲིམས་དང་བརྟུལ་ཞུགས་ཀྱིས་འདག་
འགྲོལ་སོགས་སུ་འཛིན་པ་དེ་ནི་ཚུལ་ཁྲིམས་དང་བརྟུལ་ཞུགས་མཆོག་
ཏུ་འཛིན་པ་སྡུག་བསྔལ་ལ་ལོག་པར་ཞུགས་པ་ཡིན་ནོ། །མུ་སྟེགས་
ཅན་གང་དག་སྡུག་བསྔལ་བདེན་པ་བཏགས་པར་མཛད་པ་ལ་གཅིག་
ཏུ་མོས་པ་ཡང་མ་ཡིན་ནོ། །མེད་དོ་ཞེས་སྐུར་བ་འདེབས་པ་ཡང་མ་
ཡིན་པར་འོན་ཀྱང་སྡུག་བསྔལ་ཡིན་ནམ་མ་ཡིན་སྙམ་པ་དང་། གཞན་
ཡང་སྡུག་བསྔལ་ལ་ཡིད་གཉིས་ཟ་བ་གང་ཡིན་པ་དེ་ནི་ཐེ་ཚོམ་གྱིས་་་་
སྡུག་བསྔལ་གྱི་བདེན་པ་ལ་ལོག་པར་ཞུགས་པ་ཡིན་ནོ། །ལྟ་བ་དེ་དག་
ལ་ལྷག་པར་ཆགས་པའི་འདོད་ཆགས་དང་དེ་དང་མི་མཐུན་པའི་ལྟ་་་
བ་གཞན་ལ་ཀུན་ནས་མནར་སེམས་པའི་ཞེ་སྡང་དང་ལྟ་བ་དེ་རྣམས་་
དང་འདོད་ཆགས་ལ་སོགས་པའི་ཉོན་མོངས་པ་རྣམས་དང་མཚུངས་་
པར་ལྡན་པའི་མ་རིག་པ་དང་མ་འདྲེས་པའི་མ་རིག་པ་རྣམས་ཀྱང་
སྡུག་བསྔལ་ལ་ལོག་པར་ཞུགས་པ་ཡིན་ནོ། །དེ་ལ་ལྟ་བ་དང་པོ་གཉིས་
དང་ལོག་པར་ལྟ་བ་དང་ཐེ་ཚོམ་ནི་སྡུག་བསྔལ་ལ་དངོས་སུ་ལོག་པར་
( ༣༢༤བ) ཞུགས་པ་ཡིན་ནོ། །མཆོག་འཛིན་གཉིས་དང་འདོད་
ཆགས་ནི་ལོག་པ་ལ་ལོག་ཞུགས་པ་དང༌། ཁོང་ཁྲོ་བ་ནི་དབང་གི་ལོག་
ཞུགས་དང་། མ་རིག་པ་ནི་རྣམ་པ་གསུམ་གའི་སྒོ་ནས་ལོག་པར་
172.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ
ཡིན་ནོ། །དེ་ལྟར་ན་ཉོན་མོངས་པ་བཅུ་སྡུག་བསྔལ་གྱི་
ཞུགས་པ་
སྡུག་བསྔལ་མཐོང་བས་སྤང་
བདེན་པ་ལ་ལོག་པར་ཞུགས་པ་དང་།
བར་བྱ་བ་དག་ཡིན་ནོ། །ཇི་ལྟར་ན་ཀུན་འབྱུང་གི་བདེན་པ་ལ་ཉོན་
མོངས་པ་བརྒྱད་ལོག་པར་ཞུགས་པ་ཡིན་ཞེ་ན། རྒྱུ་མེད་པར་སྨྲ་བ་
རྣམས་ཀྱི་ལོག་པར་ལྟ་བ་དང་། མི་མཐུན་པ་རྒྱུར་སྨྲ་བ་རྣམས་ཀྱིས་
དབང་ཕྱུག་ལ་སོགས་པ་དངོས་པོ་རྣམས་ཀྱི་བྱེད་པ་པོ་དང་འབྱིན་པ་་
པོར་ཞེན་པའི་ལོག་པར་ལྟ་བ་གང་ཡིན་པ་དང་། མུ་སྟེགས་ཅན་
རྣམས་ཀྱིས་དགེ་སྦྱོང་གོའུ་ཏ་མས་ཉན་ཐོས་རྣམས་ལ་ཀུན་འབྱུང་གི་་་་
བདེན་པར་བཏགས་པ་བྱས་པ་གང་ཡིན་པ་དེ་མེད་དོ་ཞེས་པའི་ལོག་་
པར་ལྟ་བ་གང་ཡིན་པ་དེ་ནི་ཀུན་འབྱུང་གི་བདེན་པ་ལ་ལོག་པར
ཞུགས་པ་ཡིན་ནོ། །ལྟ་བ་དེ་དག་ལ་མཆོག་དང་དམ་པ་སོགས་སུ་
འཛིན་པའི་ལྟ་བ་མཆོག་འཛིན་གང་ཡིན་པ་དང་ལྟ་བ་དེ་དང་རྗེས་སུ་
མཐུན་པའི་ཚུལ་ཁྲིམས་དང་བརྟུལ་ཞུགས་ཡང་དག་པར་བླངས་ནས་་
དེས་འདག་འགྲོལ་སོགས་སུ་འཛིན་པའི་ཚུལ་ཁྲིམས་དང་བརྟུལ་
ཞུགས་མཆོག་ཏུ་འཛིན་པ་ཡང་ཀུན་འབྱུང་གི་བདེན་པ་ལ་ལོག་པར་་་
ཞུགས་པ་ཡིན་ནོ། །ལྷག་མ་འདོད་ཆགས་ལ་སོགས་པ་དང་ཐེ་ཚོམ་གྱི་
མཐར་ཐུག་པ་རྣམས་ཀྱི་ལོག་པར་འཇུག་པའི་ཚུལ་ནི་སྔ་མ་བཞིན་དུ་་
བལྟ་བར་བྱ་སྟེ། །དེ་ལྟར་ན་ཉོན་མོངས་བརྒྱད་པོ་དག་ནི་ཀུན་འབྱུང་
གི་བདེན་པ་ལ་ལོག་པར་ཞུགས་པ་དང་། ཀུན་འབྱུང་མཐོང་བས་སྤང་
བར་བྱ་བ་ཡིན་ནོ། །ཇི་ལྟར་ན་ཉོན་མོངས་པ་བརྒྱད་འགོག་པའི་
བདེན་པ་ལ་ལོག་པར་ཞུགས་པ་ཡིན་ཞེ་ན། ཚེ་འདི་ཉིད་ལ་གྲོལ་བར་
173.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བལྟ་བ་རྣམས་ཀྱི་ལོག་པར་ལྟ་བ་དང༌། འཇིག་རྟེན་ན་དགྲ་བཅོམ་པ་
མེད་དོ་ཞེས་ལོག་པར་ལྟ་བ་གང་ཡིན་པ་ལས་དགྲ་(༣༢༥ན)བཅོམ་
པ་ཡང་ཤེས་པ་དང་སྤངས་པས་རབ་ཏུ་ཕྱེ་བ་ཡིན་པས་སྤངས་པ་ལ་་་་
སྐུར་བ་འདེབས་པ་གང་ཡིན་པ་དང་། མུ་སྟེགས་ཅན་གཞན་རྣམས་
ཀྱིས་དགེ་སྦྱོང་གོའུ་ཏ་མས་འགོག་པའི་བདེན་པར་བཏགས་པ་བྱས་་་་
པ་དེ་མེད་དོ་ཞེས་ལོག་པར་ལྟ་བ་གང་ཡིན་པ་རྣམས་ནི་འགོག་པའི་་
བདེན་པ་ལ་ལོག་པར་ཞུགས་པ་ཡིན་ནོ། །གཞན་ཡང་དེ་དག་གིསས་
ཐར་པའི་རྣམ་པ་གཞན་དུ་སྒྲོ་བཏགས་པའི་ལོག་ལྟ་གང་ཡིན་པ་དེ་
ཡང་འགོག་པ་ལ་ལོག་པར་ཞུགས་པ་ཡིན་ནོ། །ལྟ་བ་དེ་དག་ལ་མཆོག་
སོགས་སུ་འཛིན་པ་དང་དེ་དང་རྗེས་སུ་མཐུན་པའི་ཚུལ་ཁྲིམས་དང་་་
བརྟུལ་ཞུགས་ཀྱིས་འདག་འགྲོལ་སོགས་སུ་འཛིན་པའི་མཆོག་འཛིན་་་
གཉིས་ཀྱང་འགོག་པ་ལ་ལོག་པར་ཞུགས་པ་ཡིན་ནོ། །ཁོང་ཁྲོ་མ་
གཏོགས་པ་འདོད་ཆགས་ལ་སོགས་པ་ལྷག་མ་རྣམས་ནི་སྔ་མ་བཞིན་་་་
ནོ༑ །འགོག་པ་ལ་སྐྲག་པ་དང་ཀུན་ནས་མནར་སེམས་པའི་ཁོང་ཁྲོ་
གང་ཡིན་པ་དེ་ཡང་འགོག་པ་ལ་ལོག་པར་ཞུགས་པ་ཡིན་ལ། སྔ་མ་
ལྟར་ལྟ་བ་དེ་དང་མི་མཐུན་པ་ལ་ཀུན་ནས་མནར་སེམས་པ་ཡང་ཡིན་
ནོ༑ །དེ་ལྟར་ན་ཉོན་མོངས་པ་བརྒྱད་པོ་དེ་དག་ནི་འགོག་པ་ལ་ལོག་
པར་ཞུགས་པ་དང་འགོག་པ་མཐོང་བས་སྤང་བར་བྱ་བ་ཡིན་ནོ། །ཇི་
ལྟར་ན་ཉོན་མོངས་པ་བརྒྱད་ལམ་ལ་ལོག་པར་ཞུགས་པ་ཡིན་ཞེ་ན།
འཇིག་རྟེན་ན་དགྲ་བཅོམ་པ་མེད་དོ་ཞེས་པ་དེའི་ཤེས་པ་ལ་སྐུར་བ་་་་
འདེབས་པའི་ལོག་པར་ལྟ་བ་གང་ཡིན་པ་དང༌། མུ་སྟེགས་ཅན་གང་
·174·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དག་དགེ་སྦྱོང་གོའུ་ཏ་མས་ལམ་གྱི་བདེན་པར་བཏགས་པ་བྱས་པ་་
གང་ཡིན་པ་དེ་ནི་མེད་དོ་ཞེས་པའི་ལོག་པར་ལྟ་བ་དང་། འདི་སྙམ་དུ་
བདག་གིས་ལམ་གང་ཡིན་པ་དང་སྒྲུབ་པ་གང་ཡིན་པ་དེ་ནི་སྡུག་
བསྔལ་ཟད་པར་བྱ་བའི་ཕྱིར་ངེས་པར་འབྱིན་པའི་ལམ་ཡིན་ནོ་སྙམ་་་
པའི་ལོག་པར་ལྟ་བ་གང་ཡིན་པ་དེ་དག་ནི་ལམ་གྱི་བདེན་པ་ལ་ལོག་་་
པར་ཞུགས་པ་ཡིན་ནོ། །ལྟ་བ་དེ་དག་ལ་མཆོག་ལ་སོགས་པར་འཛིན་
པའི་ལྟ་བ་མཆོག་( ༣༢༥བ)འཛིན་གང་ཡིན་པ་དང་ལྟ་བ་དེ་དང་་་་
རྗེས་མཐུན་པའི་ཚུལ་ཁྲིམས་དང་བརྟུལ་ཞུགས་ལ་མཆོག་ཏུ་འཛིན་པ་
དག་ཀྱང་ལམ་གྱི་བདེན་པ་ལ་ལོག་པར་ཞུགས་པ་ཡིན་ནོ། །ལྷག་མ་ནི་
འགོག་པའི་བདེན་པ་བཞིན་དུ་ཤེས་པར་བྱའོ། །དེ་ལྟར་ན་ཉོན་མོངས་
བརྒྱད་པོ་དེ་དག་ནི་ལམ་གྱི་བདེན་པ་ལ་ལོག་པར་ཞུགས་པ་ཡིན་ལ་་་་
ལམ་མཐོང་བས་སྤང་བར་བྱ་བ་ཡང་ཡིན་ནོ། །གཉིས་པ་སྒོམ་སྤང་ལ་
འདོད་པའི་ཁམས་ན་སྒོམ་སྤང་གི་ཉོན་མོངས་པ་དྲུག་སྟེ་འཇིག་ལྟ་
དང་མཐར་འཛིན་ལྟ་བ་ལྷན་ཅིག་སྐྱེས་པ་དང་ཡུལ་ལ་ལོག་པར་
ཞུགས་པའི་འདོད་ཆགས་ལ་སོགས་པ་བཞིའོ། །གཟུགས་དང་གཟུགས་
མེད་པའི་ཁམས་ན་ནི་ཁོང་ཁྲོ་བོར་པ་ལྔ་ལྔ་སྟེ་དེ་ལྟར་ན་བཅུ་དྲུག་པོ་་
དེ་དག་ནི་ལམ་མཆོག་ཏུ་གོམས་པས་སྤོང་བར་འགྱུར་གྱི་བདེན་་པ་་་་་་
མཐོང་བ་ཙམ་གྱིས་མ་ཡིན་པས་དེའི་ཕྱིར་བསྒོམས་པས་སྤང་བར་བྱ་་་
བ་ཡིན་ནོ། །བསྒོམས་པས་སྤང་བར་བྱ་བའི་ཟག་པ་དེ་རྣམས་ཀྱང་
རང་གི་ངང་གིས་ཟག་པ་དང་བཅས་པའི་སྒོ་དངོས་པོ་རྣམས་ལ་རྗེས་
ཡུན་རིང་པོ་ནས་ཡོད་པ་ཡིན་པས་དེའི་ཕྱིར་
སུ་ཞུགས་པ་དང་།
·175·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབྲལ་དཀའ་བ་ཡིན་པས་རང་གི་དངོས་པོ་ལ་ལོག་པར་ཞུགས་པ
ཡིན་གྱི་བདེན་པ་རྣམས་ལ་ལོག་པར་ཞུགས་པ་ནི་མ་ཡིན་ནོ། །འཇིག་
ལྟ་ལྷན་སྐྱེས་ནི་མཐོང་ལམ་སྐྱེས་སུ་ཟིན་ཀྱང་གང་ལ་བརྟེན་ན་འཕཊ
པ་ཉན་ཐོས་རྣམས་ལ་ཡང་ངའོ་སྙམ་པའི་ང་རྒྱལ་ཀུན་ཏུ་འབྱུང་བ་སྟེ།
ཇི་སྐད་དུ། ཚེ་དང་ལྡན་པ་བྲན་ཅན་ཁོ་བོས་ནི་ཉེ་བར་ལེན་པའི་ཕུང་
པོ་འདི་དག་ལ་བདག་གམ་བདག་གིར་རྗེས་སུ་མ་མཐོང་མོད་ཀྱི་འོན་
ཀྱང་ཉེ་བར་ལེན་པའི་ཕུང་པོ་ལྔ་པོ་འདི་དག་ལ་ངའོ་སྙམ་པའི་ང
རྒྱལ་དང་ངའོ་སྙམ་པའི་འདུན་པ་དང་ངའོ་སྙམ་པའི་བག་ལ་ཉལ་མ་་
སྤངས་སོ་ཡོངས་སུ་མ་ཤེས་སོ་མ་བཀག་གོ་མཐའ་མེད་པར་མ་བྱས་་་་
སོ༑ །ཞེས་གསུངས་པ་ལྟ་བུའོ །དཔེར་ན་མ་མའི་གོས་དྲི་མ་ཅན་དུ་
གྱུར་པ་བུལ་ཏོག་ལ་སོགས་པས་ལེགས་པར་བཀྲུས་ཏེ་དྲི་མ་མེད་པར་་
གྱུར་ཀྱང་( ༣༢ ༦ན)དེ་ཞེན་པར་གོས་པས་དྲི་མནམ་པ་བག་ཙམ་་་་་་
ཡོད་པ་སྤོས་དྲི་ཞིམ་པོས་བསྒོས་པས་བཅལ་བར་བྱ་དགོས་པ་དེ་
བཞིན་དུ་མཐོང་བའི་ལམ་གྱིས་ཀུན་བཏགས་པའི་འཇིག་ཚོགས་ལ་ལྟ་
བའི་དྲི་མ་སྤངས་པའི་འཕགས་པ་ཉན་ཐོས་རྣམས་ལ་ཡང་མངོན་་་་་
པར་ཞེན་ཏེ་གོམས་པར་བྱས་པས་དངོས་པོ་ལ་རྟོག་པའི་བདག་ཏུ་
བ་རྗེས་སུ་འབྲང་སྟེ། དེ་ནི་ལམ་གོམས་པས་སྤང་བར་བྱ་བ་ཡིན་ནོ། །
མཐར་འཛིན་པར་ལྟ་བ་ལྷན་སྐྱེས་ནི་ཆད་ལྟས་བསྡུས་པ་ཡིན་པར་་
རིག་པར་བྱ་སྟེ། འཕགས་པ་ཉན་ཐོས་རྣམས་ལ་ཡང་བདག་གིས་
བདག་ཅི་ཡིན་ཞེས་ཡི་ཆད་པའི་ཕྱིར་མྱ་ངན་ལས་འདས་པ་ལ་ཡིད་་་་་་
ཕྱིར་ཕྱོགས་པར་བྱེད་པའོ།། །ཅི་སྟེ་འཇིག་ཚོགས་ལ་ལྟ་བ་དང་མཐར་
·176·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འཛིན་པར་ལྟ་བ་ལྷན་ཅིག་སྐྱེས་པ་རྣམས་བདེན་པའི་རྣམ་པ་ལ་ལོག་་
པར་ཞུགས་པའམ་འོན་ཏེ་མ་ཡིན། དང་པོ་ལྟར་ན་བདེན་པ་མཐོང་
བས་སྤང་བར་བྱ་བ་ཅིའི་ཕྱིར་མ་ཡིན། གཉིས་པ་ལྟར་ན་བདག་དང་
བདག་གི་བའི་རྣམ་པ་ཅན་དང་རྟག་པའམ་ཆད་པར་འཛིན་པའི་་་་་་་
ཕྱིར་མི་རིགས་སོ་ཞེ་ན། ཉོན་མོངས་པའི་རྣམ་པ་གང་ཇི་སྙེད་པ་
ཐམས་ཅད་ནི་བདེན་པའི་རྣམ་པ་ལ་ལོག་པར་ཞུགས་པ་ཁོ་ན་ཡིན་ཏེ
ཐམས་ཅད་ཀྱང་ཚུལ་བཞིན་མ་ཡིན་པ་ཡིད་ལ་བྱེད་པའི་རྒྱུ་ཅན་ཡིན་་
པའི་ཕྱིར་རོ། །དེའི་ཕྱིར་རྣམ་འགྲེལ་ལས་ཀྱང་། བདེན་པ་བཞི་༩ལ་
བརྟན་པ་དང་། །བདེ་དང་ང་དང་ང་ཡི་ཞེས། །ཡང་དག་མིན་པ་རྣམ་
བཅུ་དྲུག །སྒྲོ་བཏགས་ནས་ནི་ཡོངས་སུ་སྲེད། །ཅེས་གང་གསུངས་པ་
ལྟར་རོ། །དེ་ལ་ཁ་ཅིག་ནི་ཐོག་མ་མེད་པ་ནས་རྗེས་སུ་ཞུགས་པའི་བག་
ཆགས་ཀྱི་སྟོབས་ལས་ཕྱིན་ཅི་ལོག་ཏུ་རྗེས་སུ་ཞུགས་པ་ཡིན་ལ། ཁ་
ཅིག་ནི་བཤེས་གཉེན་ངན་པས་རྗེས་སུ་བསྟན་པ་ལ་སོགས་པ་གློ་བུར་་
པའི་རྐྱེན་ལས་ཕྱིན་ཅི་ལོག་པར་ཞུགས་པ་ཡིན་ནོ། །དེ་ལ་གློ་བུར་བའི་
རྐྱེན་ལས་ལོག་པར་ཞུགས་པ་གང་ཡིན་པ་དེ་ནི་ཐག་པ་ལ་སྦྲུལ་དུ་
འཛིན་པ་ལྟར་མི་བརྟན་པའི་ཕྱིར་( ༣༢༦བ)བདེན་པ་མཐོང་བ་་་་་་
ཙམ་གྱིས་སྤོང་བར་འགྱུར་བ་ཡིན་ནོ། །གང་ཞིག་བག་ཆགས་ཀྱི་སྟོབས་
ཀྱིས་རྗེས་སུ་ཞུགས་པ་དེ་ནི་ཐོག་མ་མེད་པ་ནས་གོམས་པའི་མཐུས་་་་
རྒྱུད་ལ་ལྷག་པར་ཞེན་པའི་ཕྱིར་བདེན་པ་མཐོང་བ་ཙམ་གྱིས་སྤོང་བ་་
མ་ཡིན་ཏེ། འོན་ཀྱང་ཡང་དང་ཡང་དུ་དེ་ཁོ་ཉིད་མཐོང་བ་གོམས་པ་
ལས་ཤིན་ཏུ་རྣམ་པར་དག་པར་འགྱུར་རོ། །དེའི་ཕྱིར་བསྒོམས་པས་
177•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྤང་བར་བྱ་བའི་ཉོན་མོངས་པ་རྣམས་བདེན་པའི་རྣམ་པ་ལ་ལོག་་
པར་ཞུགས་པ་ཡིན་ཀྱང་མཐོང་སྤང་དུ་ཐལ་བར་མི་འགྱུར་རོ། །གལ་
ཏེ་བཤེས་གཉེན་ངན་པས་རྗེས་སུ་བསྟན་པ་ལ་སོགས་པའི་རྐྱེན་ལས་་་
བྱུང་བའི་ཉོན་མོངས་པ་གློ་བུར་བ་དེ་དག་གང་གི་ཚེ་ངེས་པར་འབྱེད
པའི་ཆ་དང་མཐུན་པ་སྐྱེས་པ་དེའི་ཚེ་ལྡོག་པར་གྱུར་པ་མ་ཡིན་ནམ།
ཇི་ལྟར་ན་བདེན་པ་མཐོང་བས་སྤང་བར་བྱ་བ་ཡིན་ཞེ་ན། དེ་དག་གི་
ཀུན་ནས་དཀྲིས་པ་མངོན་པར་གྱུར་ནི་ངེས་པར་འབྱེད་པའི་ཆ་དང་་་
མཐུན་པ་ལ་ཞུགས་ཕྱིན་ཆད་མི་སྐྱེ་ཡང་ཇི་སྲིད་བདེན་པ་མངོན་པར་་
རྟོགས་པ་དེ་སྲིད་དུ་བག་ལ་ཉལ་སྤོང་བ་མ་ཡིན་ཏེ། ངེས་པར་འབྱེད་
པའི་ཆ་དང་མཐུན་པ་རྣམས་ནི་བདེན་པའི་རྣམ་པ་ལ་མོས་པ་ཡིད་ལ་
བྱེད་པ་ཙམ་ཡིན་པས་བག་ལ་ཉལ་སྤོང་བར་མི་ནུས་པའི་ཕྱིར་རོ།། །
གང་གི་ཚེ་བདེན་པ་མངོན་པར་རྟོགས་པ་དེའི་ཚེ་དེ་དག་གི་བག་ལ་་་
ཉལ་མཐའ་དག་མེད་པར་བྱེད་པ་ཡིན་ཏེ་དེ་ཕྱིན་ཆད་སེམས་རྒྱུད
ཉོན་མོངས་པའི་རྣམ་པ་དེ་ལྟ་བུ་སྐྱེ་བའི་སྣོད་མ་ཡིན་པར་བྱེད་པའི་་་་
ཕྱིར་རོ། །དེའི་ཕྱིར་དེ་དག་ནི་བདེན་པ་མཐོང་བས་སྤང་བར་བྱ་བ་
ཡིན་ནོ། །སྤོང་བ་ལ་གསུམ་སྟེ་འདི་ལྟར། མངོན་གྱུར་ཇི་ལྟར་སྤོང་བ་
བག་ལ་ཉལ་ཡིད་ལ་བྱེད་པ་ཅི་འདྲ་བས་སྤོང་བ་དང་སྤང་བྱའི་ཉོན་་་་་
མོངས་པ་གང་ཞིག་ས་བོན་ནམ་མངོན་གྱུར་གང་ལས་སྤོང་བའོ།།དང་
པོ་ལ་གསུམ། དང་པོར་ཉོན་མོངས་པའི་རྒྱུ་འབྲས་ངོ་བོ་གསུམ་གྱི་རང་
བཞིན་ཡོངས་སུ་ཤེས་པ་དང་བར་དུ་ཉོན་མོངས་པ་རྒྱུད་ལ་སྐྱེས་
ཡོངས་སུ་སྤོང་བ་དང་ཐ་མར་མ་སྐྱེས་པ་རྣམས་ཀྱི་གཉེན་པོ་རྙེད་་་་
·178·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའོ༑ །དེ་ལ་ཡོངས་སུ་ཤེས་པ་ནི་ཉོན་མོངས་པ་དེའི་གཞིའི་དངོས་པོ་
(༣༢༧ན)གང་ལས་དེ་འབྱུང་བའི་རྒྱུ་དང་དམིགས་པ་དང་དེ་མ་་
ཐག་པའི་རྐྱེན་རྣམས་ཡོངས་སུ་ཤེས་པ་དང་ཉོན་མོངས་པའི་རང་གི་་་
ངོ་བོ་སེམས་རབ་ཏུ་མ་ཞི་བའི་མཚན་ཉིད་ཡོངས་སུ་ཤེས་པ་དང་ཉོན་
མོངས་པའི་ཉེས་དམིགས་པ་དག་དང་གཞན་དང་གཉིས་ཀ་ལ་གནོད་
པ་དེ་དག་ནི་སྐྱེས་བུ་བྱེད་པའི་འབྲས་བུའོ། །མཐོང་བའི་ཆོས་ལ་ཁ་ན་
མ་ཐོ་བ་བསྐྱེད་པ་ནི་བདག་པོའི་འབྲས་བུའོ། །ཕྱི་མ་ལ་འབྲས་བུ་སྡུག་
བསྔལ་འབྱིན་པ་ནི་རྣམ་སྨིན་གྱི་འབྲས་བུ་སྟེ་དེ་རྣམས་ཡོངས་སུ་ཤེས་་
པའོ༑ །ཡོངས་སུ་སྤོང་བ་ནི་དེ་ལྟར་རྒྱུ་འབྲས་ངོ་བོ་ཉིད་གསུམ་གྱི་རང་
བཞིན་ཡོངས་སུ་ཤེས་པས་ཉོན་མོངས་པ་མངོན་གྱུར་རྒྱུད་ལ་བྱུང
བར་གྱུར་པ་དང་དུ་མི་ལེན་པའི་ཚུལ་གྱིས་སྤོང་བའོ། །དང་དུ་མི་ལེན་
པ་ནི་རང་དགའ་འམ་བྱུང་རྒྱལ་དུ་མི་གཏོང་བར་མི་མཐུན་པ་དང
ཉེས་དམིགས་སུ་བལྟ་བའོ། །གཉེན་པོ་རྙེད་པ་ནི་ཉོན་མོངས་པ་མ་
སྐྱེས་པ་རྣམས་སྤང་བར་བྱ་བའི་ཕྱིར་མི་སྡུག་པ་ལ་སོགས་པའི་ལམ་་་་་
རྙེད་ཅིང་བསྒོམ་པའོ། །ཡིད་ལ་བྱེད་པ་ཅི་འདྲ་བས་སྤོང་བར་བྱེད་ཅེ་
ན་དེ་ལ་ཡིད་ལ་བྱེད་པ་ནི་གཉིས་ཏེ། མ་འདྲེས་པ་སོ་སོ་རང་གི་མཚན་
ཉིད་ཀྱི་རྣམ་པ་ལ་དམིགས་པ་དང༌། འདྲེས་པ་སྤྱིའི་མཚན་ཉིད་ཀྱི་
རྣམ་པ་ལ་དམིགས་པའོ། །དང་པོས་ནི་ཉོན་མོངས་པ་མཐའ་དག་སྤོང་
བར་ནུས་པ་མ་ཡིན་ཏེ་གང་ལས་ཉོན་མོངས་པ་འབྱུང་བའི་གཞིའི་་་་་་
དངོས་པོ་མཐའ་དག་ལ་མ་དམིགས་པའི་ཕྱིར་རོ། །དེ་བས་ན་འདྲེས་
པ་སྤྱིའི་མཚན་ཉིད་ཀྱི་རྣམ་པ་ལ་དམིགས་པས་སྤོང་ངོ་། །དེ་ལ་ཡང་
179.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འི་མཚན་ཉིད་གང་ཡང་རུང་བ་ལ་དམིགས་པས་སྤོང་བ་མ་ཡིན་གྱི་་
ཕུང་པོ་ཁམས་དང་སྐྱེ་མཆེད་ཀྱིས་བསྡུས་པའི་ཆོས་ཐམས་ཅད་ངོ་བོ་་་
དང་དོན་གཞན་གྱི་བདག་མེད་པའོ་ཞེས་ཡིད་ལ་བྱེད་པས་སྤོང་སྟེ།
ཉོན་མོངས་པ་ཐམས་ཅད་ནི་བདག་ཏུ་རྨོངས་པའི་མཚན་ཉིད་ཅན་
གྱི་མ་རིག་པའི་རྩ་བ་ཅན་ཡིན་ལ་ཡིད་ལ་བྱེད་པ་འདི་ཡང་དེའི་རྣམ་་
པ་དང་ཤིན་ཏུ་འགལ་བའི་ཕྱིར་རོ། །གལ་ཏེ་(༣༢༧བ)བདག་མེད་
པ་ཤེས་པ་ཉིད་ཀྱིས་ཉོན་མོངས་པ་རྣམས་སྤོང་བར་འགྱུར་ན་འདུས་་་
བྱས་མི་རྟག་པ་དང་ཟག་བཅས་སྡུག་བསྔལ་དུ་བསྒོམ་པ་ལ་སོགས་་་་་་
བདེན་པའི་རྣམ་པ་ལྷག་མ་རྣམས་བསྒོམས་པས་ཅི་ཞིག་བྱ་ཞེ་ན། མི་
རྟག་པ་ལ་སོགས་པའི་རྣམ་པ་བསྒོམས་པས་ཉོན་མོངས་པ་རྣམས
སྤོང་བར་བྱེད་པ་མ་ཡིན་ཏེ་དེ་དག་ནི་བདག་ཏུ་རྨོངས་པའི་རྣམ་པ་་་་
དང་དངོས་སུ་མི་འགལ་བས་མ་རིག་པ་དྲུངས་འབྱིན་པར་མི་ནུས་
པའི་ཕྱིར་རོ། །འོན་ཀྱང་རྣལ་འབྱོར་པས་དེ་དག་བསྒོམ་པ་དོན་མེད་
པ་མ་ཡིན་ཏེ། བདག་མེད་པའི་རྣམ་པ་ཡོངས་སུ་སྦྱོང་བར་བྱེད་པའི་
ཕྱིར་ཏེ་འདི་ལྟར། མི་རྟག་པའི་རྣམ་པ་ལ་བརྟེན་ནས་སྡུག་བསྔལ་པའི་
རྣམ་པ་ཐོབ་བོ། །སྡུག་བསྔལ་པའི་རྣམ་པ་ལ་བརྟེན་ནས་བདག་མེད་
པའི་རྣམ་པ་ཐོབ་སྟེ། ཇི་སྐད་དུ་མདོ་ལས། དགེ་སློང་དག་གཟུགས་
རྟག་པའམ་མི་རྟག་པ་ཡིན།། བཙུན་པ་མི་རྟག་པ་ལགས་སོ། །གང་མི་
རྟག་པ་དེ་བདེ་བའམ་སྡུག་བསྔལ་བ་ཡིན། བཙུན་པ་སྡུག་བསྔལ་བ་
ལགས་སོ། །གང་མི་རྟག་པ་སྡུག་བསྔལ་བ་རྣམ་པར་འགྱུར་བའི་ཆོས་
ཅན་དེ་ལ་འདི་ནི་ངའོ་འདི་ནི་ངའིའོ་འདི་ནི་ངའི་བདག་གོ་ཞེས་པ་་་་
·180·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལྟར་རུང་ངམ།བཙུན་པ་དེ་ནི་མ་ལགས་ཏེ།ཞེས་གསུངས་པ་ལྟར་རོ།།
ཅིའི་ཕྱིར་མི་རྟག་པའི་རྣམ་པ་ལས་སྡུག་བསྔལ་བའི་རྣམ་པ་ཐོབ་ཅེ་ན།
མི་རྟག་པ་ནི་སྐྱེ་བ་དང་འཇིག་པ་གཉིས་ཀའི་ཆར་གཏོགས་པ་ཡིན་ལ།
སྐྱེ་བའི་ཆར་གཏོགས་པའི་མི་རྟག་པ་ལས་སྡུག་བསྔལ་གྱི་སྡུག་བསྔལ་་་
རྟོགས་ལ་འཇིག་པའི་ཆར་གཏོགས་པའི་མི་རྟག་པ་ཉིད་ལས་འགྱུར་་་་་
བའི་སྡུག་བསྔལ་རྟོགས་པར་འགྱུར་རོ། །ཞེས་སྔར་བཤད་པ་ལྟར་རོ། །
ཡང་ན་གང་ཞིག་འདུ་བྱེད་རྣམས་བརྟན་ཅིང་མི་འགྱུར་བར་འཛིན་་
པ་དེ་ནི་ཟག་པ་དང་བཅས་པའི་དངོས་པོ་རྣམས་ལ་འཕྲོད་པ་དང
ཡིད་དུ་འོང་བའི་རྣམ་པས་རྗེས་སུ་ཆགས་པར་འགྱུར་གྱི་གང་གིས་
འདུ་བྱེད་རྣམས་མི་རྟག་པ་གཡོ་བའི་ངང་ཅན་དུ་རྟོགས་པ་ནི་ཟག་པ་
དང་བཅས་པའི་དངོས་པོ་རྣམས་ལ་( ༣༢༨ན) རྗེས་སུ་ཆགས་པར་་་
བྱ་བའི་འོས་མ་ཡིན་པ་དང་མི་འཕྲོད་པའི་ངོ་བོ་ཉིད་དུ་འཛིན་པས་་་་
དེའི་ཕྱིར་མི་རྟག་པའི་རྣམ་པ་ལས་སྡུག་བསྔལ་བའི་རྣམ་པ་ཐོབ་བོ། །
ཅིའི་ཕྱིར་སྡུག་བསྔལ་བའི་རྣམ་པ་ལས་བདག་མེད་པའི་རྣམ་པ་ཐོབ་་་
ཅེ་ན། གང་ཞིག་བདག་ཏུ་འཛིན་པ་དེ་ནི་བདག་ལ་འདོད་པར་བྱ་
བའི་རྣམ་པས་རྗེས་སུ་ཆགས་པ་ཡིན་ཏེ་གང་ཞིག་གང་ལ་འདོད་བྱའི་་
རྣམ་པར་འཛིན་པ་མེད་པ་དེ་ནི་དེ་ལ་རྗེས་སུ་ཆགས་པར་མི་འགྱུར་་་་་
བའི་ཕྱིར་རོ། །གང་གིས་ཟག་པ་དང་བཅས་པའི་དངོས་པོ་རྣམས་སྡུག་
བསྔལ་ལ་ཡིད་འབྱུང་བར་བྱ་བ་ཉིད་དུ་རྟོགས་པ་ན་གང་ལ་འདོད་་་་་
པའི་རྣམ་པས་རྗེས་སུ་ཆགས་པར་བྱ་བའི་བདག་ཅེས་པའི་རང་་་་་་་་་
བཞིན་ཅུང་ཟད་ཀྱང་མཐོང་བ་མ་ཡིན་ནོ། །དེའི་ཕྱིར་སྡུག་བསྔལ་བའི་
181·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ན་པ་ལ།ས་བདག་མེད་པའི་རྣམ་པ་ཐོབ་བོ། །དེ་ལྟར་ཡང་རྣམ་
འགྲལ་ལས། སྟོང་ཉིད་ལྟ་བས་གྲོལ་བར་འགྱུར། །སྒོམ་པ་ལྷག་མ་དེ་
དོན་ཡིན། །དེ་ཕྱིར་མི་རྟག་ལས་སྡུག་བསྔལ། །སྡུག་བསྔལ་ལས་ནི་
བདག་མེད་གསུངས། །ཞེས་གང་གསུངས་པ་ཡིན་ནོ། །དེ་བས་ན་
བདག་མེད་པ་ནི་ཤེས་པ་བླ་ན་མེད་པ་ཡིན་ནོ། །བླ་ན་མེད་པ་ལ་
བརྩམས་ཏེ་བླ་ན་མེད་པ་རྣམ་པ་གསུམ་སྟེ་ཤེས་པ་བླ་ན་མེད་པ་དང་་་
ལམ་བླ་ན་མེད་པ་དང་རྣམ་པར་གྲོལ་བ་བླ་ན་མེད་པའོ། །དེ་ལ་ཤེས་
པ་བླ་ན་མེད་པ་ནི་བདག་མེད་པའི་ཤེས་པ་སྟེ་དེའི་ཕ་རོལ་ན་ཤེས་པ་་
གཞན་བཙལ་དུ་མེད་པའི་ཕྱིར་རོ། །ལམ་བླ་ན་མེད་པ་ནི་མངོན་པར་
ཤེས་པ་མྱུར་ལ་སླབ་སྟེ་དེ་ནི་ལམ་ཐམས་ཅད་ཀྱི་མཆོག་ཡིན་པའི་ཕྱིར།
རྣམ་པར་གྲོལ་བ་བླ་ན་མེད་པ་ནི་མི་སློབ་པ་མི་འཁྲུག་པའི་ཆོས་ཅན་་་
གྱི་རྣམ་པར་གྲོལ་བ་སྟེ་རྣམ་པར་གྲོལ་བ་ཐམས་ཅད་ལས་ཁྱད་པར་དུ་
འཕགས་པའི་ཕྱིར་རོ། །བླ་ན་མེད་པ་ཉིད་གསུམ་པོ་འདི་ནི་གོ་རིམ་
བཞིན་དུ་མཐོང་བ་དང་སྒོམ་པ་དང་མི་སློབ་པའི་ལམ་གྱི་དབང་དུ
བྱས་པ་ཡིན་ནོ། །གང་ཞིག་གང་ལས་སྤོང་བ་ནི་རྣམ་པར་གཏན་ལ་
དབབ་བསྡུ་བར། གང་གི་ཚེ་རྣལ་འབྱོར་པས་ཉོན་མོངས་པ་སྤོང་བར་
བྱེད་པ་དེའི་ཚེ་ན་ཅི་ཀུན་ནས་དཀྲིས་པ་ལ་སྤོང་བར་བྱེད་དམ་འོན་་་་
ཏེ་( ༣༢༨བ)བག་ལ་ཉལ་སྤོང་བར་བྱེད། གང་ལས་སྤངས་ན་སྤངས་
ཞེས་བརྗོད་པར་བྱ་ཞེ་ན་བག་ལ་ཉལ་ལས་སྤོང་བར་བྱེད་དེ། དེ་ཀུན་
ནས་དཀྲིས་པ་ནི་དང་པོ་ཉིད་ནས་སྤངས་ཟིན་པའི་ཕྱིར་རོ། །བག་ལ་
ཉལ་སྤངས་ན་སྤངས་པར་བརྗོད་པར་བྱའོ། །དེ་ཅིའི་ཕྱིར་ཞེ་ན། ཀུན་
•182.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དཀྲིས་པ་ལས་སྤངས་ལ་བག་ལ་ཉལ་ལས་མ་སྤངས་ན་ནི་ཡཡང
ནས་
དང་ཡང་དུ་ཀུན་ནས་དཀྲིས་པ་འབྱུང་བར་འགྱུར་གྱི་བག་ལ་ཉལ་
ལས་སྤངས་ན་ནི་བག་ལ་ཉལ་དང་ཀུན་ནས་དཀྲིས་པ་གཉིས་ཀ་ལས་་
གཏན་འབྱུང་བར་མི་འགྱུར་བའི་ཕྱིར་རོ། ། ཞེས་གསུངས་པ་ལྟར་
འདིར་ཡང་རིག་པར་བྱ་སྟེ་འདི་ལྟར། མངོན་གྱུར་རམ་བག་ལ་ཉལ
གང་ལས་སྤོང་ཞེ་ན་མངོན་གྱུར་ལས་མ་ཡིན་ཏེ་ཉོན་མོངས་པ་འདས་་
པ་རྣམས་ནི་འགགས་ཟིན་པའི་ཕྱིར་སྤངས་ཟིན་པས་དེ་ལ་ནི་ཅི་ཡང
སྤང་དུ་མེད་དོ། །མ་འོངས་པ་གང་ཡིན་པ་དེ་ནི་མ་བྱུང་ཞིང་ལུས་མེད་
པའི་ཕྱིར་དེ་ལ་ཡང་ཅི་ཡང་སྤང་དུ་མེད་དོ།།ད་ལྟར་བྱུང་བ་རྣམས་ནི་
སྐད་ཅིག་ལས་ལྷག་པར་མི་གནས་པས་གཉེན་པོའི་བྱ་བ་མི་འཇུག་ལ།
གཞན་ཡང་བག་ལ་ཉལ་དང་བཅས་པའི་སེམས་དང་བག་ལ་ཉལ་་་་་་
མེད་པའི་སེམས་གཉིས་ལྷན་ཅིག་འགྲོགས་པ་མེད་པས་ལམ་དང་་་
མཉམ་དུ་མི་འཇུག་པའི་ཕྱིར་ད་ལྟར་བྱུང་བ་ཡང་མི་སྤོང་ངོ་། །འོན་
ཀྱང་གཞན་གྱི་སྒྲ་དང་ཚུལ་བཞིན་ཡིད་ལ་བྱེད་པ་ལས་ཉོན་མོངས་་་་་་
པའི་གཉེན་པོའི་སེམས་ཡང་དག་པའི་ལྟ་བ་དང་མཚུངས་པར་ལྡན་
པ་ནི་སྐྱེ་ལ་བག་ལ་ཉལ་དང་བཅས་པའི་སེམས་ནི་འགག་སྟེ་དེའི་ཕྱིར་
ཉོན་མོངས་པའི་གནས་ངན་ལེན་གང་ཡིན་པ་དེ་ལས་སྤོང་ངོ་། །དེ
ལྟར་ན་མཐོང་བ་དང་བསྒོམས་པས་སྤང་བར་བྱ་བའི་གནས་ངན
ལེན་གྱི་རྣམ་པ་གང་གི་གཉེན་པོ་འཇིག་རྟེན་པའམ་འཇིག་རྟེན་ལས་་་
འདས་པའི་གཉེན་པོའི་རྣམ་པ་དེ་འབྱུང་བ་དང་མི་མཐུན་ཕྱོགས་་་
གནས་ངན་ལེན་གྱི་རྣམ་པ་དེ་འགག་པ་ནི་དུས་མཉམ་པས་མཉམ་སྟེ་་
-·183·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དཔེར་ན་སྣང་བ་འབྱུང་བ་དང་མུན་པ་འགག་པ་དུས་མཉམ་པ
བཞིན་ནོ། །སྤངས་པའི་དོན་ཅི་ཞེ་ན། གཉེན་(༣༢༩ན)པོ་སྐྱེས་པའི་
སེམས་དེ་ལ་མ་འོངས་པ་ན་ཉོན་མོངས་པའི་རྣམ་པ་དེ་གཏན་མི་སྐྱེ་་་་
བའི་ཆོས་ཅན་དུ་གནས་པ་སྟེ་སྐྱེ་བའི་རྒྱུ་གནས་ངན་ལེན་གྱི་རྣམ་པ་་་
དང་བྲལ་བའི་ཕྱིར་དེ་ནི་གཉེན་པོས་སྤང་བྱ་སྤོང་བའི་དོན་ཡིན་ནོ། །
དེ་ལ་འཇིག་རྟེན་པའི་གཉེན་པོས་ནི་ཉོན་མོངས་པ་མངོན་གྱུར་རེ་་་་་་་
ཞིག་མི་སྐྱེས་ཙམ་བྱེད་ཀྱི་བག་ལ་ཉལ་འཇོམས་པ་ནི་མ་ཡིན་ཏེ་གཉེན་
པོ་དེ་ཉིད་དང་བྲལ་ན་སླར་ཡང་ཉོན་མོངས་པ་འབྱུང་བའི་ཕྱིར་རོ། །
དཔེར་ན་ཏིལ་མར་དག་གིས་བསྐུས་པའི་ས་བོན་གྱིས་ནི་རེ་ཞིག་མྱུ་གུ་
མི་བསྐྱེད་ཀྱང་ཏིལ་མར་གྱི་ནུས་པ་དང་བྲལ་བ་ན་སླར་ཡང་མྱུ་གུ་
བསྐྱེད་དུ་རུང་བ་བཞིན་ནོ། །འཇིག་རྟེན་ལས་འདས་པའི་ལམ་གྱིས་ནི་
རང་གང་གི་རྒྱུད་ལ་སྐྱེས་པའི་སེམས་རྒྱུད་དེ་ཉིད་རང་གི་སྤང་བྱའི་་་་་་
ཉོན་མོངས་པ་དེ་ཉིད་འབྱུང་དུ་མི་རུང་བར་སྒྲུབ་པར་བྱེད་པས་དེའི་་
ཕྱིར་བག་ལ་ཉལ་སྤངས་པ་ཞེས་བྱ་བ་ཡིན་ཏེ། དཔེར་ན་ས་བོན་མེས་
མ་རུང་བར་བྱས་པ་བཞིན་ནོ། །ཉོན་མོངས་པའི་ཀུན་འབྱུང་བཤད་
ཟིན་ཏོ།།
དེའི་འོག་ཏུ་ལས་ཀྱི་ཀུན་འབྱུང་བཤད་པར་བཞེད་ནས་ལས་གང་་
ཞེས་གསུངས་ཏེ། དེ་ལ་ཡང་གཉིས་དང་ལྔས་མདོར་བསྟན་པ་དང་།
གཉིས་པོ་རྒྱས་པར་བཤད་པ་དང་། མདོའི་དོན་དུ་མས་གཏན་ལ་
དབབ་པ་དང་། དེ་རྣམས་ཚུལ་སྣ་ཚོགས་ཀྱིས་བཤད་པའོ། །དང་པོ་ནི།
མདོ་ལས་དགེ་སློང་དག་སེམས་པ་ཡང་ལས་སུ་ང་སྨྲའོ། །བསམས་པ་
·184·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཡང་ལས་སུ་ང་སྨྲའོ། །ཞེས་པ་ལྟར་སེམས་པ་དང་བསམས་པའི་ལས་
གཉིས་སོ། །ལས་ཐམས་ཅད་འདི་གཉིས་སུ་འདུས་པས་དེའི་ཕྱིར་ལས་
ཀྱི་མཚན་ཉིད་མདོར་བསྡུས་པ་ཡིན་ནོ། །ཡང་ལས་ནི་རྣམ་པ་ལྔ་སྟེ
འདི་ལྟར། དམིགས་པའི་ལས་ནི་མིག་ལ་སོགས་པ་གཟུགས་ལ་སོགས་
པ་དམིགས་པའོ། །བྱེད་པའི་ལས་ནི་སས་བརྟན་པ་དང་ཆུས་སྡུད་
པའོ། །རྩོལ་བའི་ལས་ནི་བསམ་པ་སྔོན་དུ་བཏང་ནས་ལུས་ངག་གི་
ལས་ལ་སྦྱོར་བའོ། །སྒྱུར་བའི་ལས་ནི་གསེར་མགར་ལ་སོགས་པས་
གསེཪ་སྦྲམ་ལ་སོགས་པ་(༣༢༩བ) རྒྱན་ལ་སོགས་པར་སྒྱུར་བའོ། །
ཐོབ་པའི་ལས་ནི་འཇིག་རྟེན་ལས་འདས་པའི་ལམ་གྱིས་མྱ་ངན་ལལས་
འདས་པ་དང་བསམ་གཏན་གྱིས་འཇིག་རྟེན་པའི་ཆགས་བྲལ་ཐོབ་པ་
སོགས་སོ། །ཀུན་འབྱུང་བདེན་པ་འཆད་པའི་སྐབས་འདིར་ནི་ཕལ་
ཆེར་རྩོལ་བའི་ལས་སུ་འདོད་དེ་སེམས་པ་དང་བསམས་པའི་ལས་་
གཙོ་བོའི་ཕྱིར་རོ། །དགེ་བས་འདོད་པ་ཐོབ་པ་སོགས་དང་རང་གི་
མཚན་ཉིད་འཛིན་པས་ན་བྱེད་པ་དང་འཐོབ་པའི་ལས་ཀྱང་ཡོད་དོ། །
ས་པ་གཉིས་པོ་རྒྱས་པར་བཤད་པ་ལ་གཉིས་དང་པོ་སེམས་པའི་་་
ལས་ཀྱི་ངོ་བོ་ནི་དགེ་བའམ་མི་དགེ་བའི་ལུས་ངག་གི་ལས་ཀུན་ནས་་
སློང་བར་བྱེད་པའི་རྒྱུའི་དུས་ཀྱི་ཀུན་སློང་ནི་སེམས་མངོན་པར་འདུ་་་
བྱེད་པ་ཡིད་ཀྱི་ལས་སོ། །དབྱེ་བ་ནི་བསོད་ནམས་ལ་སོགས་པ་གསུམ་
སྟེ་དེ་དག་གི་རང་བཞིན་འཆར་པར་འགྱུར་རོ། །གཉིས་པ་བསམས་
པའི་ལས་ཀྱི་ངོ་བོ་ནི། དགེ་མི་དགེའི་སྒོ་གསུམ་གྱི་ལས་ཀྱི་དེའི་དུས་ཀྱི་
ཀུན་སློང་གི་སེམས་པ་སྟེ། དེ་དག་གི་རང་བཞིན་ཇི་ལྟ་བུ་ཡིན་པ་ནི་
·185·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་པར་རིག་བྱེད་མ་ཡིན་པའི་མཚན་ཉིད་སྟོན་པ་ན་བཤད་ཟིན་ཏོ།
དབྱེ་བ་ནི་ལུས་ཀྱི་ལས་ལ་སོགས་པ་གསུམ་མོ། །ལུས་ཀྱི་ལས་ལ་སོགས་
པ་དེ་དག་ཀྱང་རེ་རེ་ཡང་དག་པ་དང་མི་དགེ་བ་གཉིས་གཉིས
འགྱུར་རོ། །དེ་ལ་མི་དགེ་བ་ཡང་སྦྱོར་བ་དང་དངོས་དང་མཇུག་རྣམ་
པ་གསུམ་ལས། དངོས་གཞིའི་ཆེ་ལོང་རགས་པ་རྣམས་མདོར་བསྡུས་
པ་ནི་མི་དགེ་བའི་ལས་ཀྱི་ལམ་བཅུ་སྟེ་འདི་ལྟར་སྲོག་གཅོད་པ་ལ་་་་་་
སོགས་པའོ། །དེ་ལ་སྲོག་གཅོད་པ་ལ་སོགས་པ་གསུམ་ནི་ལུས་ཀྱི་རྣམ་
པར་རིག་བྱེད་ཡིན་ལ། དེ་དག་དང་ལྷན་ཅིག་འཇུག་པའི་སེམས་པ་
རྣམས་ནི་སྲོག་གཅོད་པ་ལ་སོགས་པའི་ལས་ཀྱི་ལམ་ཡིན་ཏེ། ཕྱེ་བའི་
ངོ་བོར་གྱུར་པ་དང་ངན་འགྲོར་བགྲོད་པར་བྱེད་པའི་ཕྱིར་རོ། །རྫུན་
དུ་སྨྲ་བ་ལ་སོགས་པ་ནི་ངག་གི་རྣམ་པར་རིག་བྱེད་ཡིན་ལ། དེ་དག་
དང་ལྷན་ཅིག་འཇུག་པའི་སེམས་པ་དེ་དང་དེ་ལ་( ༣༣༠ན)རྗུན་དུ་
སྨྲ་བའི་ལས་ཀྱི་ལམ་ལ་སོགས་པ་དེ་དང་དེར་རྣམ་པར་བཞག་གོ །
བརྣབ་སེམས་ལ་སོགས་པ་གསུམ་དང་ལྷན་ཅིག་འཇུག་པའི་སེམས་པ་
རྣམས་ཀྱང་དེ་དང་དེའི་ལས་ཀྱི་ལམ་ཡིན་ནོ། །དེ་ལ་ལུས་དང་ངག་གི་
ལས་བདུན་པོ་དག་གི་ལུས་ངག་གི་རྣམ་པར་རིག་བྱེད་དག་ནི་སྲོག་་་་་
གཅོད་པ་ལ་སོགས་པ་དང་རྫུན་དུ་སྨྲ་བ་ལ་སོགས་པ་མཚན་ཉིད་པ་་་་
ཡིན་ཡང་དེ་དང་དེའི་ལས་ཀྱི་ལམ་བཏགས་པ་བ་ཡིན་ནོ། །དེ་དག་
དང་ལྷན་ཅིག་འཇུག་པའི་སེམས་དེ་དང་དེ་ནི་འདིས་སྲོག་གཅོད་པ་་་
དང་མ་བྱིན་པར་ལེན་པ་སོགས་ཀྱི་ལུས་དང་ངག་གི་བྱ་བ་དེ་དང་དེ་་་
ལ་སྦྱོར་བར་བྱེད་པའི་ཕྱིར་སྲོག་གཅོད་པ་ཞེས་སོགས་ཀྱི་ཐ་སྙད་ཉེ་་་་་
·186·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བར་བཏགས་པ་ཙམ་ཡིན་ལ་སྲོག་གཅོད་པ་ལ་སོགས་པའི་ལས་ཀྱི་་་་་་
ལམ་ནི་དངོས་ཡིན་ནོ། །དགེ་བ་ལ་ཡང་སྦྱོར་བ་དང་དངོས་དང་
མཇུག་གསུམ་ལས། དངོས་གཞིའི་ཆེ་ལོང་རྣམས་མདོར་བསྡུས་པ་ནི་
དགེ་བའི་ལས་ཀྱི་ལམ་བཅུ་ཡིན་ལ་དེ་དག་ཀྱང་གང་ཞེ་ན་སྲོག་གཅོད་
པ་སྤོང་བ་ལ་སོགས་པའོ།། །དེ་ལ་ཡང་སྲོག་གཅོད་པ་སྤོང་བ་ལ་སོགས་
པ་གསུམ་ནི་ལུས་ཀྱི་རྣམ་པར་རིག་བྱེད་ཡིན་ལ་དེ་དང་ལྷན་ཅིག་་་་་་་་
འཇུག་པའི་སེམས་པ་ནི་དེ་དང་དེའི་ལས་ཀྱི་ལམ་ཡིན་ནོ། །ཞེས་བྱ་བ་
ལ་སོགས་པ་སྔ་མ་བཞིན་དུ་ཤེས་པར་བྱའོ། །སྲོག་གཅོད་པ་ལ་སོགས་
པ་མི་དགེ་བའི་ལས་ཀྱི་ལམ་དེ་དག་གི་རང་གི་མཚན་ཉིད་རྣམ་པར་་་་་
བཞག་པ་ཇི་ལྟ་བུ་ཞེ་ན། ཉོན་མོངས་པ་ཅན་གྱི་སེམས་དང་དེའི
བསམ་པས་གཞི་དེ་ཉིད་ལ་ལས་ཀུན་ཏུ་སྤྱོད་ཅིང་ཡོངས་སུ་རྫོགས་པ་་
ནི་སྲོག་གཅོད་པ་ལ་སོགས་པའི་ལས་ཀྱི་ལམ་དེ་དག་གི་མཚན་ཉིད་་
།དེ་ལ་ཉོན་མོངས་པ་ཅན་གྱི་སེམས་ནི་མདོར་བསྡུས་པ་ཡིན་ནོ།
འདོད་ཆགས་ལ་སོགས་པ་དུག་གསུམ་གྱིས་ཟིལ་གྱིས་གནོན་པའོ།
གལ་ཏེ་ཉོན་མོངས་ཅན་གྱི་སེམས་ཡོད་ཀྱང་གཞི་དེ་ལ་དེར་འདུ་ཤེས་་
པའི་བསམ་པས་ཀུན་ཏུ་མ་( ༣༣༠བ) སྤྱད་ན་ཡོངས་སུ་རྫོགས་པར་་
བྱས་ཀྱང་ལས་ཀྱི་ལམ་ཡོངས་སུ་རྫོགས་པར་མི་འགྱུར་ཏེ་བསམ་པ་
དང་སྦྱོར་བའི་ཡན་ལག་གཉིས་མ་ཚང་བའི་ཕྱིར་རོ། །གལ་ཏེ་ཉོན་
མོངས་པ་ཅན་གྱི་སེམས་དང་དེའི་བསམ་པ་ཡང་ཡོད་མོད་ཀྱི་སེམས་་
ཕྱིན་ཅི་ལོག་གིས་དངོས་པོ་གཞན་ཁོ་ན་ཞིག་ལ་ཀུན་ཏུ་སྤྱད་ན་མཐར་
ཐུག་པར་གྱུར་དུ་ཟིན་ཀྱང་ལས་ལམ་ཡོངས་སུ་རྫོགས་པ་མ་ཡིན་ཏེ་་་་་
•·187·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསམ་པ་དང་སྦྱོར་བ་འཛོལ་བའི་ཕྱིར་རོ། །གལ་ཏེ་ཉོན་མོངས་ཅན་
གྱི་སེམས་དང་དེའི་བསམ་པ་ཡང་ཡོད་མོད་ཀྱི་ལས་ཀུན་ཏུ་མ་སྤྱད་་་་་
ཅིང་མཐར་ཐུག་པར་མ་གྱུར་ན་ཡང་ལས་ཀྱི་ལམ་ཡོངས་སུ་རྫོགས་པ་་
མ་ཡིན་ཏེ་ཀུན་སློང་ཙམ་ལས་སྦྱོར་བ་དང་དངོས་གཞིའི་ལས་མ་ཚང་་
བའི་ཕྱིར་རོ། །གལ་ཏེ་ཉོན་མོངས་པའི་སེམས་དང་དེའི་བསམ་པ་ཡང་
ཡོད་ལ་དེ་ཉིད་ལ་ཀུན་ཏུ་སྤྱོད་མོད་ཀྱི་མཐར་ཐུག་པར་མ་གྱུར་ན་
ཡང་ལས་ཀྱི་ལམ་རྫོགས་པར་མི་འགྱུར་ཏེ་དངོས་གཞིའི་ཡན་ལག་མ་
ཚང་བའི་ཕྱིར་རོ། །གལ་ཏེ་ཉོན་མོངས་ཅན་གྱི་སེམས་ཀྱང་ཡོད་དེའི་
བསམ་པ་ཡང་ཡོད་དེ་ཉིད་ལ་ལས་ཀུན་ཏུ་སྤྱོད་ཅིང་མཐར་ཐུག་པར་་
གྱུར་ན་མི་དགེ་བའི་ལས་ཀྱི་ལམ་དེ་ཉིད་ཡོངས་སུ་རྫོགས་པ་ཡིན་ནོ། །
ལས་ཀྱི་ལམ་བཅུ་པོ་འདི་དག་གི་མཚན་ཉིད་རྒྱས་པར་ནི་རྣམ་པ་ལྔས་
རྣམ་པར་བཞག་པར་རིག་པར་བྱ་སྟེ་འདི་ལྟ་སྟེ། གཞི་དང་བསམ་པ་
དང་སྦྱོར་བ་དང་ཉོན་མོངས་པ་དང་ཟིན་པར་བྱས་པས་ཀྱང་ངོ་། །དེ་
ལ་གཞི་ནི་གང་ལ་སྲོག་གཅོད་པ་ལ་སོགས་པའི་ལས་ཀྱི་བྱ་བ་འཇུག་་་་
པའི་ཡུལ་ཏེ་སེམས་ཅན་དང་སེམས་ཅན་མ་ཡིན་པའི་དངོས་པོ་གང་་་
་བརྟེན་ནས་སྲོག་གཅོད་པ་ལ་སོགས་པའི་མི་དགེ་བའི་ལས་ཀྱི་ལམ་་
བཅུ་ཅི་རིགས་པར་འབྱུང་བའོ། །བསམ་པ་ནི་གཉིས་ཏེ་འདུ་ཤེས་པའི་
བསམ་པ་དང་བྱེད་པར་འདོད་པའི་བསམ་པའོ། །འདུ་ཤེས་པར་ཡང་
རྣམ་པ་བཞིར་བལྟ་བར་བྱ་སྟེ། གཞི་དེ་ལ་དེར་འདུ་ཤེས་པ་དང་། དེ་
མ་ཡིན་པ་ལ་དེར་འདུ་ཤེས་པ་དང༌། དེ་ལ་དེ་མ་ཡིན་པར་འདུ་ཤེས་
པ་དང་། དེ་མ་ཡིན་པ་ལ་དེ་མ་ཡིན་( ༣༣༡ན) པར་འདུ་ཤེས་པའོ། །
•188.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བྱེད་པར་འདོད་པའི་བསམ་པ་ནི་འདུ་ཤེས་ཕྱིན་ཅི་ལོག་གམ་མ་ལོག་་
པར་བྱེད་པར་འདོད་པ་གང་ཡིན་པའོ། །སྦྱོར་བ་ནི་ལས་དེ་བྱ་བའི་
ཕྱིར་བདག་གམ་གཞན་གྱི་སྒོ་གསུམ་གྱི་རྩོམ་པ་གང་ཡིན་པའོ། །ཉོན་
མོངས་པ་ནི་འདོད་ཆགས་ལ་སོགས་པ་དུག་གསུམ་པོ་གང་ཡང་རུང་་་
བའོ༑ །ཟིན་པར་བྱས་པའམ་མཐའ་ནི་མངོན་པར་འདོད་པའི་ལས་དེ
ཉིད་ཀྱི་དེ་དང་འབྲེལ་བའི་སྦྱོར་བས་དུས་དེ་ཉིད་ཀྱི་ཚེའམ་དུས་དེའི་་
འོག་ཏུ་ཡོངས་སུ་རྫོགས་པར་གྱུར་པ་སྟེ། དེ་ལྟར་ན་རྣམ་པ་ལྔ་པོ་དེ
དག་གིས་མི་དགེ་བ་བཅུའི་ལས་ཀྱི་ལམ་རྣམས་ཀྱི་མཚན་ཉིད་རྒྱས་
པར་རྣམ་པར་བཞག་པར་རིག་པར་བྱའོ། །དེ་ལ་སྲོག་གཅོད་པའི་
གཞན་སྲོག་དང་ལྡན་པའི་སེམས་ཅན་ནོ། །གལ་ཏེ་གསོད་པར་བྱེད་པ་
དེ་སྲོག་ཆགས་དེ་ལ་སྲོག་ཆགས་ཀྱི་འདུ་ཤེས་ཀྱང་ཡོད་ལ་སྲོག་ཆགས་་
གང་གསད་པར་འདོད་པ་དེ་ལ་དེར་འདུ་ཤེས་པ་ཡང་ཡོད་པ་དེ་ནི་་་་
དེ་ལ་དེའི་འདུ་ཤེས་ཕྱིན་ཅི་མ་ལོག་པ་ཞེས་བྱའོ། །འདུ་ཤེས་དེ་ལ་
བརྟེན་ནས་འདི་གསད་པར་བྱའོ་སྙམ་དུ་སེམས་པ་དེ་ནི་དེའི་གསོད་་་
པའི་བསམ་པའོ། །དེ་འདོད་ཆགས་ལ་སོགས་གསུམ་གྱིས་ཟིལ་གྱིས
མནན་ནས་དེ་ལྟར་སེམས་མངོན་པར་འདུ་བྱེད་པ་དེ་ནི་དེའིཉོན་་་་་་་
མོངས་པ་ཡིན་ནོ། །བསམ་པ་དེ་དང་ཉོན་མོངས་པ་ཅན་གྱི་སེམས་
ཀྱིས་རང་ངམ་གཞན་གྱིས་གསོད་པར་སྦྱོར་ཞིང་མཚོན་གྱིས་འདེབས་་
པར་བྱེད་ལ། གལ་ཏེ་བཏབ་མ་ཐག་ཁོ་ནར་སྦྱོར་བ་དེས་ཤི་བར་གྱུར་
ན་དུས་དེ་ཉིད་ཀྱི་ཚེ་ལས་ཀྱི་ལམ་ཡོངས་སུ་རྫོགས་པས་མཐར་ཐུག་པ་
ཡིན་ནོ། །གལ་ཏེ་དུས་དེ་ཉིད་ཀྱི་ཚེ་མ་ཤི་བར་སྦྱོར་བ་དེས་དུས་གཞན་
*189.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་ཚེ་ན་ཤི་བར་གྱུར་ནའང་དུས་གང་གི་ཚེ་ཤི་བར་གྱུར་པ་དེའི་ཚེ་་་་་་
མཐར་ཐུག་པ་ཡིན་པར་བལྟ་བར་བྱའོ། །མ་བྱིན་པ་ལེན་པའི་གཞི་ནི་
གཞན་གྱིས་ཡོངས་སུ་བཟུང་བའོ། །འདུ་ཤེས་ནི་དེ་ལ་དེར་འདུ་ཤེས་
པའོ༑ །བསམ་པ་ནི་འཕྲོག་པར་འདོད་པ་ཉིད་དོ། །ཉོན་མོངས་པ་ནི་
གསུམ་པོ་གང་ཡང་རུང་བའོ། །མཐའ་ནི་གནས་གཞན་དུ་སྤོངས་
(༣༣༡བ)བའོ༑ །འདོད་པ་ལོག་པར་གཡེམ་པའི་གཞི་ནི་འཇུག་པར་
བྱ་བ་མ་ཡིན་པའི་བུད་མེད་དང་འཇུག་པར་བྱ་བ་ཡིན་ན་ཡང་ཡན
ལག་མ་ཡིན་པ་དང་གནས་མ་ཡིན་པ་དང་དུས་མ་ཡིན་པ་དག་ཏུ
ཚོད་མ་ཡིན་པ་མི་རིགས་པར་བྱེད་པ་དང༌། སྐྱེས་པ་ཐམས་ཅད་དང་
མ་ནིང་ངོ༌་། །འདུ་ཤེས་ནི་དེ་ལ་དེར་འདུ་ཤེས་པའོ། །བསམ་པ་ནི་
བགྲོད་པར་འདོད་པའོ། །ཉོན་མོངས་པ་ནི་སྔ་མ་ལྟར་རོ། །མཐའ་ནི་
གཉིས་ཀྱི་གཉིས་སོད་པའོ། །རྫུན་དུ་སྨྲ་བའི་གཞི་ནི་མཐོང་བ་དང་
ཐོས་པ་དང་བྱེ་བྲག་ཕྱེད་པ་དང་རྣམ་པར་ཤེས་པ་དང་དེ་དག་ལས་་་་
བཟློག་པ་བཞི་རྣམས་སོ། །འདུ་ཤེས་ནི་མཐོང་བ་ལ་སོགས་པ་དང་
བཟློག་པར་འདུ་ཤེས་པའོ།། །།བསམ་པ་ནི་འདུ་ཤེས་བསྒྱུར་ཏེ་སྨྲ་བར་
འདོད་པ་ཉིད་དོ། །མཐའ་ནི་འཁོར་དང་ཕས་འདྲི་བ་ལ་གོ་བར་བྱས་
པའོ༑ །ཕྲ་མའི་གཞི་ནི་སེམས་ཅན་མཐུན་པ་དང་མི་མཐུན་པ་རྣམས་
སོ༑ །འདུ་ཤེས་ནི་གཉིས་ཀ་ལ་མཐུན་པའམ་མི་མཐུན་པར་འདུ་ཤེས་
པའོ༑ །བསམ་པ་ནི་དབྱེ་བ་དང་མི་མཐུན་པར་འདོད་པའོ།། །།ཉོན་
མོངས་པ་ནི་འདྲ་བའོ། །མཐའ་ནི་དབྱེ་བར་བྱ་བས་ངག་གི་རྣམ་པར་
རིག་པ་སྨྲས་ཏེ་དོན་གོ་ནའོ།། །ངག་རྩུབ་པའི་གཞི་ནི་ཀུན་ནས་མནར་
·190·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སེམས་ཀྱི་རྒྱུར་གྱུར་བའི་སེམས་ཅན་རྣམས་སོ། །འདུ་ཤེས་ནི་དེ་དག
ལ་དེར་འདུ་ཤེས་པའོ། །བསམ་པ་ནི་ངག་རྩུབ་པོ་སྨྲ་བར་འདོད་པ་
ཉིད་དོ། །ཉོན་མོངས་པ་ནི་འདྲའོ། །མཐའ་ནི་དེ་ལ་ངག་རྩུབ་པོས་སྨྲས་
པའོ༑ །ཚིག་འཁྱལ་བའི་གཞི་ནི་དོན་མེད་པ་དང་ལྡན་པའི་དོན་ཏེ།
འདུ་ཤེས་ནི་དེ་ལ་དེར་འདུ་ཤེས་པའོ། །བསམ་པ་ནི་སྨྲ་བར་འདོད་
པའོ༑ །ཉོན་མོངས་པ་ནི་འདྲའོ། །མཐའ་ནི་སྨྲས་པའོ། །བརྣབ་སེམས་
ཀྱི་གཞི་ནི་གཞན་གྱི་ནོར་དང་ཡོ་བྱད་དོ། །འདུ་ཤེས་ནི་དེ་ལ་དེར་འདུ་
ཤེས་པའོ། །བསམ་པ་ནི་དེ་ལྟར་འདོད་པའོ། །ཉོན་མོངས་པ་ནི་འདྲའོ།།
མཐའ་ནི་དེ་ལ་བདག་གིར་བྱ་བར་ངེས་པའོ། །གནོད་སེམས་ཀྱི་གཞི་
དང་འདུ་ཤེས་ནི་ངག་རྩུབ་པོ་ཇི་ལྟ་བ་བཞིན་ནོ། །བསམ་པ་ནི་སྣུན་
པར་( ༣༣༢ན)འདོད་པ་ཉིད་དོ། །ཉོན་མོངས་པ་ནི་འདྲའོ། །མཐའ་
ནི་སྣུན་པ་ལ་སོགས་པའི་ངེས་པའོ། །ལོག་པར་ལྟ་བའི་གཞི་ནི་རྒྱུ་
འབྲས་དང་བདེན་བཞི་ལ་སོགས་པ་ཡོད་པའི་དོན་ཏོ། །འདུ་ཤེས་ནི་
བདེན་པ་ཡིན་པར་འདུ་ཤེས་པའོ། །བསམ་པ་དེ་ལྟར་འདོད་པའོ།
ཉོན་མོངས་པ་ནི་འདྲའོ།།མཐའ་ནི་སྐུར་བ་བཏབ་པར་ངེས་པའོ། །དེ་
ལ་སྲོག་གཅོད་པ་ནི་གསུམ་སྟེ། ཁ་ན་མ་ཐོ་བ་དང་བཅས་པ་རྒྱས་པ་
ལས་བྱུང་བ་དང་། ཁ་ན་མ་ཐོ་བ་དང་བཅས་པ་བྱས་པ་མ་ཡིན་པ་
ལས་བྱུང་བ་དང་། །ཁ་ན་མ་ཐོ་བ་མེད་པའོ། །ཁ་ན་མ་ཐོ་བ་བསྐྱེད་
པའི་རྒྱུ་ཡང་གསུམ་སྟེ་ཉོན་མོངས་བསྐྱེད་པ་དང་སྡུག་བསྔལ་བསྐྱེད་
པ་དང་འདོད་པ་ཡོངས་སུ་རྫོགས་པའོ། །དེ་ལ་སྲོག་གཅོད་པ་དང་པོ་
ལ་ནི་རྒྱུ་སུམ་ཆར་ཡོད་པར་བལྟ་བར་བྱའོ། །གཉིས་པ་ལ་ནི་གཉིས་ཏེ་
·191·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདོད་པ་ཡོངས་སུ་རྫོགས་པ་མེད་དོ། །གསུམ་པ་ལ་ནི་གཅིག་སྟེ་སྡུག་
བསྔལ་བསྐྱེད་པ་ཁོ་ནའོ། །དེ་ལ་བརྣབ་སེམས་དང་གནོད་སེམས་དང་
ལོག་པར་ལྟ་བ་རྣམས་ཀྱི་ངོ་བོ་ཉིད་མཚན་ཉིད་ཡོངས་སུ་རྫོགས་པ་ནི་
རྣམ་པ་ལྔ་ལྔས་རྣམ་པར་བཞག་པར་རིག་པར་བྱ་སྟེ་འདི་ལྟར། རང་
གི་ལོངས་སྤྱོད་ལ་ལྷག་པར་ཆགས་པའི་སེམས་དང་། ལོངས་སྤྱོད་
གསོག་པར་འདོད་པས་བརྐམ་ཆགས་ཀྱི་སེམས་དང་། གཞན་གྱི་
ལོངས་སྤྱོད་ལ་བཟང་བ་ལ་སོགས་པར་ཡོངས་སུ་རྟོག་ཅིང་རོ་མྱང་་
བར་བྱེད་པས་མཚུངས་པའི་སེམས་དང་། གཞན་གྱི་གང་ཡིན་པ་དེ་
བདག་གིར་གྱུར་ཅིག་སྙམ་དུ་སེམས་མངོན་པར་འདུ་བྱེད་པ་འཁུ་
བའི་སེམས་དང་། བརྣབ་སེམས་ཀྱི་ཀུན་ནས་དཀྲིས་པ་དེས་ངོ་ཚ་མེད་
པ་དང་ཉེས་དམིགས་ལས་ངེས་པར་འབྱུང་མི་ཤེས་པས་ཟིལ་གྱིས་་་་་་་་
གནོན་པའི་སེམས་དང་ལྡན་པ་ཡིན་ཏེ། དེ་ལྟར་ན་ཇི་སྐད་བསྟན་པའི་
བརྣབ་སེམས་གང་ཡང་རུང་བ་ཞིག་མ་ཚང་ན་ཡང་བརྣབ་སེམས་ཀྱི་་་་
མཚན་ཉིད་ཡོངས་སུ་རྫོགས་པ་མ་ཡིན་གྱི་ཡན་ལག་ཐམས་ཅད་ཀྱིས་་་
ཡོངས་སུ་ཟིན་ན་བརྣབ་སེམས་(༣༣༢བ)ཀྱི་མཚན་ཉིད་ཡོངས་སུ་་་
རྫོགས་པར་རིག་པར་བྱའོ། །དེ་ལ་གནོད་སེམས་ཀྱི་མཚན་ཉིད་ཡོངས་
སུ་རྫོགས་པའི་ཡན་ལག་རྣམ་པ་ལྔ་ནི་གནོད་པ་བྱེད་པའི་རྒྱུ་ལ་དེ
དང་མཐུན་པའི་ཆོས་སུ་མཚན་མར་འཛིན་པས་ཞེ་སྡང་གི་སེམས
གནོད་པ་བྱ་བ་མི་བཟོད་པས་མི་བཟོད་པའི་
དང་ལྡན་པ་དང་།
སེམས་དང་ལྡན་པ་དང་། ཡང་དང་ཡང་དུ་ཚུལ་བཞིན་མ་ཡིན་པ་
ཡིད་ལ་བྱེད་པ་རྗེས་སུ་དྲན་པས་འཁོན་དུ་འཛིན་པའི་སེམས་དང་་་་་་
··192.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལྡན་པ་དང་། ཀྱེ་མ་སེམས་ཅན་འདི་དག་ལ་བརྡེག་པའམ་གསད་ན་
ཅི་མ་རུང་སྙམ་དུ་སེམས་མངོན་པར་འདུ་བྱེད་པ་འཁུ་བའི་སེམས་་་་་་་
དང་ལྡན་པ་དང་། སྔ་མ་ལྟ་བུ་ཟིལ་གྱིས་གནོན་པའི་སེམས་དང་ལྡན་
པ་ཡིན་ཏེ། དེ་ལྟར་ན་རྣམ་པ་ལྔ་པོ་གང་ཡང་རུང་བ་ཞིག་མ་ཚང་ན་
ཡང་གནོད་སེམས་ཀྱི་མཚན་ཉིད་མ་རྫོགས་པ་ཡིན་ལ་ཚང་བ་ནི
རྫོགས་པ་ཡིན་པར་རིག་པར་བྱའོ། །ལོག་ལྟའི་མཚན་ཉིད་ཡོངས་སུ་
རྫོགས་པའི་ཡན་ལག་ལྔ་ནི་ཤེས་བྱ་ཡང་དག་ལ་ཇི་ལྟ་བཞིན་དུ་མི་་་་་་་
ཤེས་པས་རྨོངས་པའི་སེམས་དང་། སྡིག་པ་བྱ་བ་ལ་དགའ་བས་དྲག་
ཤུལ་གྱི་སེམས་དང་། ཚུལ་བཞིན་མ་ཡིན་པའི་ཆོས་ལ་རྣམ་པར་རྟོག་
ཅིང་ངེ ས་པར་རྟོག་པས་ལོག་པའི་རྒྱུན་དུ་ཞུགས་པའི་སེམས་དང་།
སྦྱིན་པ་དང་མཆོད་སྦྱིན་དང་སྦྱིན་སྲེག་དང་ལེགས་པར་སྤྱད་པ་ལ་་་་་་
སོགས་པ་མེད་དོ་ཤེས་སྐུར་བ་བཏབ་པས་རབ་ཏུ་ཉམས་པའི་སེམས་་་
དང་ལྡན་པ་དང་། སྔ་མ་ལྟར་གྱུར་པ་ནི་ཟིལ་གྱིས་གནོན་པའི་སེམས་
དང་ལྡན་པ་ཡིན་ནོ། །རྣམ་པ་ལྔ་པོ་དག་ལས་གང་ཡང་རུང་བ་ཞིག་མ་
ཚང་ན་ཡང་ལོག་པར་ལྟ་བའི་མཚན་ཉིད་ཡོངས་སུ་མ་རྫོགས་པ་ཡིན་་
ལ་ཚང་ན་རྫོགས་པ་ཡིན་པར་རིག་པར་བྱའོ། །ལས་ཀྱི་ལམ་བཅུ་པོ་
འདི་དག་གི་རྣམ་པར་བཞག་པ་རྒྱས་པར་ནི་རྣམ་པར་གཏན་ལ་
དབབ་པ་བསྡུ་བ་ལ་སོགས་པར་བལྟ་བར་བྱ་སྟེ། འདིར་ནི་ཡི་གེ་
མངས་པས་འཇིགས་པའི་ཕྱིར་མ་བྲིས་སོ། །ཇི་སྐད་བཤད་པའི་མཚན་
ཉིད་ཅན་གྱི་མི་དགེ་བའི་ལས་ཀྱི་ལམ་བཅུ་པོ་དེ་དག་ཉིད་ཀྱི་གཞི་ཉེ་་་
( ༣༣༣ན)བར་གནས་ན་ཡང་སྤོང་ཞིང་དང་དུ་མི་ལེན་པ་ནི་སྲོག་་་་
193.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཅོད་པ་སྤོང་བ་ལ་སོགས་པའི་དགེ་བའི་ལས་ཀྱི་ལམ་བཅུ་ཡིན་པར་
རིག་པར་བྱའོ། །དེ་མདོའི་དོན་དུ་མས་བཤད་པ་ལ་ལྔ་སྟེ། བསམས་
བཞིན་པའི་ལས་དང། བསགས་པ་དང་ངེས་པ་དང་། དགེ་མི་དགེའི་
འབྲས་བུ་དང་། རྟེན་འབྲེལ་གྱི་འདུ་བྱེད་དང་། མི་དགེ་བ་བཅུའི་ཉོན་
མོངས་པའོ། །དང་པོ་མདོ་ལས་བསམས་བཞིན་པ་ལས་གྱུར་བའི་ལས་
ཞེས་གང་འབྱུང་བ་དེ་ལ་བསམས་བཞིན་པ་ལས་གྱུར་བའི་ལས་དེའི་་་
ངོ་བོ་གང་ཞེ་ན་དེ་ནི་རྣམ་པ་ལྔ་སྟེ། དེ་ལ་གཞན་གྱིས་བསྐོ་བ་ནི་རང་
མི་འདོད་བཞིན་དུ་གཞན་དག་གིས་ནན་གྱིས་བསྐོ་བས་བསམས་ཏེ་
མི་དགེ་བ་སྦྱོང་བའོ། །གཞན་གྱིས་གསོལ་བ་བཏབ་པ་ནི་འགའ་ཞིག་
མི་འདོད་བཞིན་དུ་གཞན་གྱིས་གསོལ་བ་བཏབ་སྟེ་འདི་ནི་ཕན་པའོ་་་
ཞེས་ཡང་དག་པར་ལེན་དུ་བཅུག་ནས་མི་དགེ་བའི་ལས་བསམས་ཏེ་་་་
ཀུན་ཏུ་སྤྱོད་པའོ། །མི་ཤེས་པ་ནི་ཁ་ཅིག་སྐྱོན་དང་ཡོན་ཏན་མངོན་
པར་མི་ཤེས་པར་རང་དགར་བསམས་ནས་མི་དགེ་བ་ཀུན་ཏུ་སྤྱོད
པའོ༑ །རྩ་བ་ལ་མངོན་པར་ཞེན་པ་ནི་འགའ་ཞིག་གིས་ཆགས་སོགས་
མི་དགེ་བའི་རྣམ་པས་སེམས་ཟིལ་གྱིས་ནོན་ཏེ་མངོན་པར་ཞེན་པ་་་
དྲག་པོས་བསམས་ཏེ་མི་དགེ་བ་ཀུན་ཏུ་སྤྱོད་པའོ། །ཕྱིན་ཅི་ལོག་ནི་
འགའ་ཞིག་ཆོས་འདོད་ཅིང་ཀྱང་མི་མཐུན་པའི་རྒྱུ་ལ་མངོན་པར་་
ཞེན་ཏེ་ཕྱི་མའི་འབྲས་བུའི་དོན་དུ་བསམས་ནས་མི་དགེ་བ་ཀུན་ཏུ་་་་་
སྤྱོད་པའོ། །དེ་ལ་བསམས་བཞིན་པ་ལས་གྱུར་བའི་ལས་དང་པོ་གསུམ་
ནི་བྱས་སུ་ཟིན་ཀྱང་བསགས་པར་མི་འགྱུར་ཏེ། དེའི་ཕྱིར་དེ་དག་གི་
རྣམ་པར་སྨིན་པ་གདོན་མི་ཟ་བར་མྱོང་བར་འགྱུར་བ་མ་ཡིན་ཏེ། རྩ་
194.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བ་ལ་མངོན་པར་ཞེན་པ་དང་། ཕྱིན་ཅི་ལོག་གི་བསམས་བཞིན་པ་
ལས་གྱུར་པ་གཉིས་ནི་ལས་བྱས་ཤིང་བསགས་པ་ཡིན་པས་དེའི་ཕྱིར་་་
དེ་དག་གི་རྣམ་པར་སྨིན་པ་ནི་གདོན་(༣༣༣བ) མི་ཟ་བར་མྱོང་་
བར་མི་འགྱུར་བ་མ་ཡིན་ནོ། །བསགས་པ་དང་ངེས་པའི་ལས་བཤད་
པ་ནི། ལས་བྱས་པ་དང་བསགས་པ་ཞེས་པའི་དོན་ཅི་ཞེ་ན་ལས་བྱེད་
པ་ནི་ལས་དེ་ཉིད་ལུས་ངག་ཡིད་གསུམ་གྱི་སྒོ་ནས་ཀུན་ཏུ་སྤྱོད་པའོ། །
བསགས་པ་ནི་ཀུན་གཞིའི་རྣམ་པར་ཤེས་པ་ལ་རྣམ་སྨིན་གྱི་བག་
ས་ཡོངས་སུ་གསོས་པས་འཕེལ་བར་གྱུར་བའོ། །།དེ་བས་ན་ལས་
བྱས་ལ་མ་བསགས་པ་ཡང་ཡོད་དེ་བསམས་བཞིན་པ་དང་པོ་གཉིས་་་
གསུམ་ལྟ་བུའོ། །བསགས་ལ་མ་བྱས་པ་ཡང་ཡོད་དེ་གསད་པའི་ཆེད་
་རིང་པོར་བསམས་ནས་ལས་དེ་ཀུན་ཏུ་མ་སྤྱད་པའོ། །གཉིས་
ཀ་ཡང་ཡོད་དེ་བསམས་བཞིན་པ་ཐ་མ་གཉིས་ལྟ་བུའོ། །གཉིས་ཀ་མ་
ཡིན་པ་ཡང་ཡོད་དེ་རྣམ་པ་དེ་དག་ལས་མ་གཏོགས་པ་རྣམས་སོ།། །
བརྣབ་སེམས་ལ་སོགས་པ་ཡིད་ཀྱི་གསུམ་ལ་ནི་བསགས་ལ་མ་བྱས་པ་་
ཞེས་པའི་མུ་གཉིས་པ་མེད་དེ། གང་གི་ཚེ་དེ་དག་མངོན་དུ་གྱུར་པ་
ཙམ་གྱིས་ལས་ཀྱི་ལམ་དུ་འགྱུར་བའི་ཕྱིར་དང་། མུ་དང་པོ་ལ་ཡང་
ཆེད་དུ་མ་བྱས་པ་ཡང་མེད་ལ་གཞན་གྱིས་ནན་གྱིས་བྱེད་དུ་བཅུག་པ་
འལ་ཡང་མེད་དོ། །མྱོང་བར་ངེས་པའི་ལས་ཞེས་གང་འབྱུང་བ་དེ་ལ་
ངེས་པ་ནི་གསུམ་སྟེ། ལས་བྱེད་པར་ངེས་པ་ནི་སྔོན་གྱི་ལས་ཀྱི་སྟོབས་
ཀྱིས་ལས་དེ་བྱེད་པ་ལས་སངས་རྒྱས་ཀྱིས་ཀྱང་བཟློག་པར་མི་ནུས་པ་་
སྟེ༑ དཔེར་ན་རྒྱལ་པོ་མ་སྐྱེས་དགྲས་སྔོན་དྲང་སྲོང་དུ་གྱུར་པ་ན་ཕ་
106

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསོད་པ་སྨོན་ལམ་བཏབ་པས་ཐུབ་པས་ཀྱང་མ་བཟློག་པ་ལྟ་བུའོ། །
རྣམ་པར་སྨིན་པ་མྱོང་བར་ངེས་པ་ལས་བྱས་ཤིང་བསགས་པའི་
མཐུས་དེའི་འབྲས་བུ་གདོན་མི་ཟ་བར་སྤྱད་བྱ་ཉིད་དུ་མངོན་དུ་གྱུར་་
པ་སྟེ་བསམས་བཞིན་པ་ཐ་མ་གཉིས་ལྟ་བུའོ། །དུས་ངེས་པ་ནི་ལས་
འདིའི་རྣམ་པར་སྨིན་པ་དུས་འདི་ཙམ་ན་མངོན་སུམ་དུ་འགྱུར་རོ་
ཞེས་པ་སྟེ་(༣༣༤ན)དེའང་ཁ་ཅིག་གིས་ནི་མཐོང་བའི་ཆོས་ལ་མྱོང་
བར་འགྱུར་ལ། ཁ་ཅིག་གིས་ནི་སྐྱེས་ནས་མྱོང་བར་འགྱུར་རོ། །ཁ་ཅིག་
གིས་ནི་ལན་གྲངས་གཞན་ལ་མྱོང་བར་འགྱུར་རོ། །ཞེས་བྱ་བ་ལ་
སོགས་པའོ། །གསུམ་པ་དགེ་བ་དང་མི་དགེ་བའི་འབྲས་བུ་ནི་མི་དགེ་
བ་བཅུའི་ལས་ཀྱི་ལམ་ཆུང་ངུ་དང་འབྲིང་དང་ཆེན་པོ་རྣམས་ཀྱི་རྣམ་་
པར་སྨིན་པའི་འབྲས་བུ་ནི་གོ་རིམ་བཞིན་དུ་ངན་སོང་རྣམས་སུ་དུད་་
འགྲོ་དང་ཡི་དྭགས་དང་དམྱལ་བ་རྣམས་སུ་སྐྱེ་བར་འགྱུར་རོ། །རྒྱུ
མཐུན་པའི་འབྲས་བུ་ལ་བྱེད་པ་རྒྱུ་མཐུན་ནི་གོམས་པའི་དབང་གིས་་་
ལས་ལམ་དེ་དང་དེ་བྱེད་པར་འདོད་པའོ། །མྱོང་བ་རྒྱུ་མཐུན་ནི་ངན་
སོང་ནས་ཤི་འཕོས་ཏེ་མིར་སྐྱེས་ན་ཡང་ལས་ལམ་བཅུ་པོ་སོ་སོ་དང་་་་
མཐུན་ཅིང་འདྲ་བར་ལུས་དང་ནོར་ལ་སོགས་པའི་ཕུན་སུམ་ཚོགས་་་་
པ་མི་འབྱོར་བ་ཡིན་ཏེ། ཇི་སྐད་དུ་རིན་པོ་ཆེའི་ཕྲེང་བར། གསོད་པ་
ཡིས་ནི་ཚེ་ཐུང་འགྱུར། །རྣམ་པར་འཚེ་བས་གནོད་པ་མང་། །རྐུ་བ་
ཡིས་ནི་ལོངས་སྤྱོད་ཕོངས།།བྱི་བོ་བྱེད་པ་དགྲ་ཟླར་བཅས།།རྫུན་དུ་སྨྲ་
བས་སྐུར་བ་སྟེ།།ཕྲ་མ་ཡིས་ནི་བཤེས་དང་འབྱེད།།ཚིག་རྩུབ་ཉིད་ཀྱིས་
མི་སྙན་ཐོས། །མ་འབྲེལ་བས་ནི་ཚིག་མི་བཙུན།།བརྣབ་སེམས་ཡིད་ལ་

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རེ་བ་འཇོམས། །གནོད་སེམས་འཇིགས་པ་སྦྱིན་པར་བཤད། །ལོག་པར་
ལྟ་བ་ལྟ་ངན་ཉིད། །ཅེས་གང་གསུངས་པ་ལྟར་རོ།།དབང་གི་འབྲས་བུ་
ནི་ཕྱིའི་དངོས་པོ་འབྲས་བུ་ལ་སོགས་པ་ཕུན་སུམ་ཚོགས་པ་མི་འབྱོར་་
ཞིང་རྒུད་པའོ། །དེ་ལ་སྣོད་ཀྱི་འཇིག་རྟེན་གྱི་བཟའ་བ་དང་བཏུང་བ་
དང་འབྲུ་དང་སྨན་ལ་སོགས་པ་མཐུ་ཆུང་བ་དང་འཇུ་དཀའ་ཞིང་་་་་་
ནད་བསྐྱེད་པར་བྱེད་ལ། གཞི་དེས་སེམས་ཅན་ཕལ་ཆེར་ཚེ་མ་ཟད་
བཞིན་དུ་དུས་མ་ཡིན་པའི་འཆི་བས་འཆི་བར་འགྱུར་བ་དེ་ནི་སྲོག་་་
གཅོད་པའི་དབང་གི་འབྲས་བུ་ཡིན་ནོ། །དེ་ལ་མ་བྱིན་པར་ལེན་པའི་
དབང་གི་འབྲས་བུ་ནི་( ༣༣༤བ)སྣོད་ཀྱི་འཇིག་རྟེན་འབྲས་བུ་ཉུང་་
བ་དང་མི་གྲུང་བ་དང་རུལ་བ་སོགས་སུ་འགྱུར་བ་དང་ཐན་པ་ཆེས་་་་
པ་དང་ཆར་ཆེས་པ་དང་འབྲས་བུ་སྐམ་པོ་དང་འབྲས་བུ་མེད་པ་་
སོགས་སུ་འགྱུར་བའོ། །འདོད་པས་ལོག་པར་གཡེམ་པའི་དབང་གི་
འབྲས་བུ་ནི་སྣོད་ཀྱི་འཇིག་རྟེན་བཤང་བ་དང་གཅི་བ་མང་བ་དང་་་་
འདམ་རྫབ་དང་ལྗན་ལྗིན་མང་བ་དང་དྲི་ང་བ་དང་དོག་པ་དང་ཉམ་
ང་བ་མང་བ་ལ་སོགས་པ་ཉམས་མི་དགའ་བར་འགྱུར་རོ། །རྫུན་དུ་སྨྲ་
བའི་དབང་གི་འབྲས་བུ་ནི་སྣོད་ཀྱི་འཇིག་རྟེན་ཞིང་ལས་དང་གྲུ་སྤྱོད་་
་་མི་
པའི་ལས་ཀྱི་མཐའ་རྒྱས་པར་མི་འགྱུར་བ་དང་མཐར་ཐུག་པར་
འགྱུར་ཞིང་ཕལ་ཆེར་སླུ་བ་དང་འཇིགས་པ་དང་འཇིགས་སུ་རུང་
བའི་རྒྱུ་མང་པོ་དང་ལྡན་པར་འགྱུར་རོ། །ཕྲ་མའི་དབང་གི་འབྲས་བུ་
ནི་སྣོད་ཀྱི་འཇིག་རྟེན་ས་ཕྱོགས་འབར་འབུར་དང་གཤང་གཤོང་དང་
མཐོ་དམན་དང་བགྲོད་དཀའ་བ་དང་ལྡན་པར་འགྱུར་རོ། །ངག་རྩུབ་
·197·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པོའི་དབང་གིས་འབྲས་བུ་ནི་སྣོད་ཀྱི་འཇིག་རྟེན་སྡོང་དུམ་དང་ཚེར་་་
མའི་གཞི་དང་རྡོ་བ་དང་གསེག་མ་དང་གྱོ་མོ་མང་བ་སོགས་སུ་འགྱུར་
རོ༑ །ཚིག་ཀྱལ་པའི་དབང་གི་འབྲས་བུ་ནི་སྣོད་ཀྱི་འཇིག་རྟེན་འབྲས་
བུའི་ཤིང་ལྗོན་པ་རྣམས་ལ་འབྲས་བུ་མི་འཆགས་པ་དང་དུས་མ་ཡིན་་
པར་འབྲས་བུ་ཆགས་པ་དང་དུས་སུ་འབྲས་བུ་མི་འཆགས་པ་དང་མ་་
སྨིན་པ་སྨིན་པ་འདྲ་བར་སྣང་བ་དང་རྩ་བ་མི་བརྟན་པ་དང་ཡུན་
རིང་དུ་མི་གནས་པ་ལ་སོགས་པར་འགྱུར་རོ། །བརྣབ་སེམས་ཀྱི་དབང་
གི་འབྲས་བུ་ནི་སྣོད་ཀྱི་འཇིག་རྟེན་ཕུན་སུམ་ཚོགས་པ་ཐམས་ཅད་ལོ་་
རེ་རེ་དང་དུས་ཚིགས་རེ་རེ་དང་ཟླ་བ་དང་ཟླ་བ་ཕྱེད་དང་མཚན་མོ་་་
རེ་རེ་ཞིང་ཉམས་པ་དང་འབྲི་བར་འགྱུར་ཞིང་དེ་དག་མེད་པར་སྣང
གི་འཕེལ་བར་ནི་མ་ཡིན་ནོ། །གནོད་སེམས་ཀྱི་དབང་གི་འབྲས་བུ་ནི་
སྣོད་ཀྱི་འཇིག་རྟེན་ན་ཡམས་ཀྱི་ནད་དང་འགོ་བའི་ནད་མང་བ་དང་་
ཕ་རོལ་གྱི་དམག་ཚོགས་ཀྱི་འཁྲུག་པ་མང་བ་དང་གཅན་གཟན་དང་་
སྦྲུལ་གདུག་པ་ལ་སོགས་(༣༣༥ན)པ་དང་གནོད་སྦྱིན་གདུག་པ་་་
དང་ཆོམ་རྐུན་ལ་སོགས་པ་གནོད་པ་མང་བར་འགྱུར་རོ། །ལོག་པར་
ལྟ་བའི་དབང་གི་འབྲས་བུ་ནི་སྣོད་ཀྱི་འཇིག་རྟེན་ན་འབྱུང་ཁུངས་
མཆོག་དང་གཙོ་བོ་དང་ཁྱད་པར་དུ་འཕགས་པ་གང་ཡིན་པ་དེ་དག་
ནུབ་པར་འགྱུར་བ་དང་དངོས་པོ་མི་གཙང་བ་རྣམས་མཆོག་ཏུ་
གཙང་བར་སྣང་བ་དང་། གནས་མེད་པ་དང་སྐྱོབ་པ་མེད་པ་དང་
སྐྱབས་མེད་པར་འགྱུར་རོ། །དེ་ལྟར་ན་མི་དགེ་བའི་ལས་ཀྱི་ལམ་བཅུ་
པོ་དེ་དག་གི་རྣམ་པར་སྨིན་པ་དང་རྒྱུ་མཐུན་པ་དང་དབང་གི་འབྲས་
*·198.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བུ་གསུམ་པོ་དེ་ཡང་མདོ་ལས་ཇི་སྐད་འབྱུང་བ་ལྟར་ཤེས་པར་བྱ་སྟེ་་་
དེ་ཡང་རྒྱས་པར་བཤད་ཟིན་པ་དེ་ཉིད་དོ། །དགེ་བ་བཅུའི་ལས་ཀྱི་
ལམ་རྣམས་ཀྱི་རྣམ་པར་སྨིན་པའི་འབྲས་བུ་ཡང་ཆེན་པོས་ནི་གོང་མ་་
གཉིས་ཀྱི་ལྷ་དང་འབྲིང་གིས་འདོད་པའི་ལྷ་དང་ཆུང་ངུས་མི་རྣམས་་་
ཀྱི་ནང་དུ་སྐྱེའོ། །རྒྱུ་མཐུན་པའི་འབྲས་བུ་ནི་ལྷ་དང་མི་དེ་དག་ཉིད་ཀྱི་
ནང་དུ་དགེ་བའི་ལས་ལམ་སོ་སོ་དང་མཐུན་པར་སྔ་མ་ལས་བཟློག་སྟེ
ལུས་དང་ཡོངས་སུ་བཟུང་བ་ཕུན་སུམ་ཚོགས་པར་འགྱུར་རོ། །དབང་
གི་འབྲས་བུ་ཡང་ཕྱིའི་དངོས་པོ་སྣོད་ཀྱི་འཇིག་རྟེན་འབྱོར་པ་ཕུན་་་་་་་
སུམ་ཚོགས་པར་འགྱུར་ཏེ། མི་དགེ་བའི་དབང་གི་འབྲས་བུ་ཇི་སྐད་
བཤད་པ་རྣམས་ལས་བཟློག་པར་འགྱུར་རོ། །དེ་ལྟར་ཡང་རིན་པོ་ཆེའི
ཕྲེང་བར། མི་དགེ་ཞེས་བྱ་དེ་རྣམས་ཀྱི། །རྣམ་སྨིན་བསྒྲགས་པ་གང་
ཡིན་པ། །དགེ་བ་ཉིད་ནི་ཐམས་ཅད་ལ། །འབྲས་བུ་དེ་ནི་བཟློག་སྟེ་
འབྱུང་༑ །ཞེས་གསུངས་པ་ལྟར་རོ། །དེ་ལྟར་དགེ་བ་དང་མི་དགེ་བའི་
ལས་ཀྱི་ལམ་བཅུ་པོ་སོ་སོའི་ངོ་བོ་དང༌། འབྲས་བུ་རྣམས་བསྟན་ནས།
དེ་རྣམས་ཀྱི་ཁྱད་པར་ངེས་པར་བྱ་བ་ལ་གསུམ་ལས། དང་པོ་འཕེན་
རྫོགས་བཤད་པ་ནི། དགེ་བ་དང་མི་དགེ་བའི་ལས་དག་གོ་རིམ་བཞིན་
དུ་བདེ་འགྲོ་ལྷ་མི་རྣམས་དང་ངན་འགྲོར་དམྱལ་བ་རྣམས་སུ་རྣམ་་་་་་
སྨིན་གྱི་སྐྱེ་བ་འཕེན་པར་བྱེད་ལ། གཉིས་ཀས་(༣༣༥བ)ཀྱང་གཉིས་
ཀར་དུ་སྡུག་མི་སྡུག་གི་འབྲས་བུ་ཡོངས་སུ་རྫོགས་པར་བྱེད་དོ། །དེ་ལ་
འཕེན་པ་ནི་ཅི་རྫོགས་པ་ནི་ཅི་ཞེ་ན། འཕེན་པ་ནི་ལས་གང་གིས་རྣམ་
པར་སྨིན་པའི་ངོ་བོ་ཉིད་ཙམ་དང་པོ་ཉིད་དུ་འཕེན་པར་བྱེད་པའོ། །
• 199•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྫོགས་པར་བྱེད་པ་ནི་རྣམ་པར་སྨིན་པའི་ངོ་བོ་ཉིད་སྐྱེས་པ་ན་འདོད་
པ་ཚེ་རིང་བ་དང་ནད་མེད་པ་དང་ལོངས་སྤྱོད་ཆེ་བ་ལ་སོགས་པ་་
དང་མི་འདོད་པ་དེ་དག་ལས་བཟློག་པ་ཉམས་སུ་མྱོང་བར་བྱེད་དོ། །
དེ་ལྟར་ན་རྣམ་པར་སྨིན་པའི་ངོ་བོ་ཙམ་འགྲུབ་པ་ནི་འཕེན་བྱེད་ཀྱི་་་
ལས་ཀྱིས་བྱེད་ལ་དེ་ཉིད་བཟང་ངན་ལ་སོགས་པའི་ཁྱད་པར་དུ་བྱེད་་
པ་ནི་རྫོགས་པར་བྱེད་པའི་ལས་ཀྱིས་བྱེད་པ་ཡིན་ཏེ། དཔེར་ན་འབྲས་
བུ་ས་ལུའི་འབྲས་བུ་དུ་མ་རྣམས་ས་བོན་མཚུངས་པ་ལས་སྐྱེས་པའི་་་་་་
ཕྱིར་ཐམས་ཅད་ཀྱང་ས་ལུའི་ངོ་བོར་རིགས་མཚུངས་པ་ཡིན་ལ་ཞིང་་་
དང་དུས་དང་ལེགས་པར་བྱ་བའི་ཁྱད་པར་ཐ་དད་པ་ལ་བཟང་བ་་
ངན་པ་དང་རོ་ནུས་ཀྱི་ཁྱད་པར་ཐ་དད་པར་དམིགས་པ་བཞིན་དུ་
མིའི་འགྲོ་བ་རྣམས་ཀྱང་རྣམ་པར་སྨིན་པའི་ངོ་བོ་འཕེན་པར་བྱེད་་་་་་
པའི་ལས་ནི་མཚུངས་པ་ཁོ་ན་ཡིན་ཏེ། རྣམ་སྨིན་གྱི་ངོ་བོ་ཕུང་པོ་
རྣམས་རིས་མཐུན་པར་དམིགས་པའི་ཕྱིར་རོ། །གཞན་དུ་ན་རྒྱུ་ཐ་དད་
པ་ལ ་སྐྱེས་པའི་འབྲས་བུ་ཐ་མི་དད་པར་འགལ་ཏེ་ཐ་དད་པ་དང་་་་
ཐ་མི་དད་པར་སྐྱེ་བ་གང་ཡིན་པ་རྣམས་རྒྱུ་མེད་པར་ཐལ་བར་འགྱུར་
བའི་ཕྱིར་རོ། །མིའི་འགྲོ་བ་བ་རྣམས་ཀྱང་རྣམ་སྨིན་གྱི་ཁྱད་པར་
འགྲུབ་པར་བྱེད་པའི་ལས་ནི་མི་འདྲ་བ་སྣ་ཚོགས་པ་ཡོད་པ་ཡིན་ཏེ་་་་
ཚེ་རིང་ཐུང་དང་གཟུགས་བཟང་ངན་དང་ལོངས་སྤྱོད་ཆེ་ཆུང་ལལ་
སོགས་པའི་ཁྱད་པར་སྣ་ཚོགས་པ་དམིགས་པའི་ཕྱིར་དང་དེ་དག
ཀྱང་རྒྱུ་མེད་པར་མི་རུང་བའི་ཕྱིར་རོ། །དེའི་ཕྱིར་རྫོགས་བྱེད་ཀྱི་ལས་
ནི་མི་འདྲ་བ་སྣ་ཚོགས་པ་ཡོད་པ་ཡིན་ཏེ། དེ་བཞིན་དུ་འགྲོ་བ་གཞན་
·200.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྣམས་ལ་ཡང་ཤེས་པར་བྱའོ། །དེ་ལ་མཐོ་རིས་པ་རྣམས་ནི་འཕེན་
བྱེད་དགེ་བས་འཕངས་( ༣༣༦ན)པ་ཁོ་ན་ཡིན་ལ་རྫོགས་བྱེད་དགེ་
བས་རྫོགས་པ་དང་མི་དགེ་བས་རྫོགས་པ་གཉིས་ཀ་ཡོད་ལ། ངན་སོང་
པ་རྣམས་ནི་མི་དགེ་བ་ཁོ་ནས་འཕངས་ལ་དགེ་བའམ་མི་དགེ་བ་གང་
རུང་གིས་རྫོགས་པ་ཡོད་དོ་ཞེས་བྱ་བར་ཤེས་པར་བྱའོ། །བདེ་འགྲོ་
རྣམས་ནི་དགེ་བས་འཕངས་ལ་ངན་འགྲོ་རྣམས་ནི་མི་དགེ་བས
འཕངས་སོ་ཞེས་པ་འདི་གང་ལས་ཤེས་ཤེ་ན་རྗེས་སུ་དཔག་པ་ལས་
ཤེས་ཏེ་འདི་ལྟར། འབྲས་བུ་བཟང་པོ་འབྱུང་བ་ལ་ནི་རྒྱུ་བཟང་པོ་ཁོ་
ན་སྔོན་དུ་འགྲོ་བར་དམིགས་ཏེ། ས་ལུའི་འབྲས་བུ་འབྱུང་བ་ལ་ནི་ས་
ལུའི་ས་བོན་ཉིད་སྔོན་དུ་འགྲོ་བར་དམིགས་ཀྱི་ཀོ་ཏྲ་བའི་ས་བོན་ལས་
ས་ལུའི་འབྲས་བུ་འབྱུང་བར་ནི་ནམ་ཡང་མ་དམིགས་སོ། །དེའི་ཕྱིར་
བདེ་འགྲོའི་རྣམ་སྨིན་གྱི་ཕུང་པོ་འདི་དག་ཀྱང་རྒྱུ་བཟང་པོ་སྔོན་དུ་་་་་
སོང་བ་ཡིན་ཏེ་འདོད་པར་བྱ་བའི་འབྲས་བུ་བཟང་པོ་ཡིན་པའི་ཕྱིར་་
རོ༑༑ །དེ་བཞིན་དུ་ངན་སོང་པའི་རྣམ་སྨིན་གྱི་ཕུང་པོ་རྣམས་ཀྱང་རྒྱུ་
བཟང་པོ་མ་ཡིན་པ་སྔོན་དུ་སོང་བ་ཅན་རྗེས་སུ་དཔག་པར་ནུས་སོ། །
རྣམ་པར་སྨིན་པའི་འབྲས་བུ་བཟང་པོ་དང་ངན་པ་བསྐྱེད་པར་བྱེད་་་
པ་ཉིད་ལ་དགེ་བ་དང་མི་དགེ་བ་ཞེས་ཐ་སྙད་དུ་བྱས་ཀྱི་གཞན་ནི་
ཅུང་ཟད་ཀྱང་མེད་དོ། །འཕེན་པའི་ཚུལ་མུ་བཞི་ལས་བྱ་རྫོགས་ཀྱི་
སྐད་ཅིག་མ་གཅིག་གིས་རྣམ་སྨིན་གྱི་ལུས་གཅིག་འཕེན་པ་ཡང་ཡོད་་་
དེ་ལས་གཅིག་གིས་ཚེ་གཅིག་ཁོ་ནའི་རྣམ་སྨིན་གྱི་ས་བོན་གསོས་པའི་་
ཕྱིར་རོ། །ལས་གཅིག་གིས་ལུས་དུ་མ་འཕེན་པ་ནི་དེ་ཉིད་ཀྱིས་ཚེ་
.201.

ཚ་བ ོན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རབས་དུ་མའི་རྣམ་པར་སྨིན་པའི་ས་བོན་གསོས་པའི་ཕྱིར་རོ། །ལས་
དུ་མས་ལུས་གཅིག་འཕེན་པ་ནི་ལས་ཀྱི་སྐད་ཅིག་མ་མང་པོས་ཚེ་
གཅིག་པོ་དེ་ཉིད་ཀྱི་རྣམ་པར་སྨིན་པའི་ས་བོན་ཡང་དང་ཡང་དུ་
གསོས་པའི་ཕྱིར་རོ། །དུ་མས་དུ་མ་འཕེན་པ་ནི་ལས་མང་པོ་ཕན་ཚུན་
ལྟོས་ནས་ཚེ་རབས་གཅིག་ནས་གཅིག་( ༣༣༦བ) ཏུ་བརྒྱུད་པའི་ས་་་
བོན་གསོས་པའི་ཕྱིར་རོ། །འདི་དག་ནི་ལུང་ལ་བརྟེན་ནས་རྣམ་པར་
བཞག་པ་ཙམ་ཡིན་གྱི་རིགས་པས་འགྲུབ་པ་ནི་མ་ཡིན་ནོ། །འཕངས་
པ་ཐོག་མར་གང་འགྲུབ་པ་ནི་རྣམ་སྨིན་མི་འདྲ་བ་དུ་མ་འབྱིན་པའི་་་་
ལས་མང་པོ་དང་ལྡན་པའི་སེམས་ཅན་རྣམས་ཇི་ལྟར་རྣམ་པར་སྨིན་་
པ་རིམ་གྱིས་མྱོང་སྟེ་རྒྱུ་མཉམ་པོ་ལ་ཡོད་པ་ལ་འབྲས་བུ་ཅིག་ཅར་
འབྱུང་བར་རིགས་སོ་སྙམ་པའོ། །དེ་ལས་ལས་གང་ལྕི་བ་དེ་ཉིད་ཀྱི་
འབྲས་བུ་ཐོག་མར་རྣམ་པར་སྨིན་པར་འགྱུར་ཏེ་རྒྱུ་སྟོབས་ལྡན་གྱི་་་
འབྲས་བུ་མྱུར་དུ་འབྱིན་པའི་རིགས་པའི་ཚུལ་ཡིན་པའི་ཕྱིར་རོ། །གལ་
ཏེ་དེ་ལྕི་ཡང་མཉམ་ན་འཆི་བའི་ཚེ་གང་རྐྱེན་གྱིས་གསོས་ཏེ་མངོན་དུ་
གྱུར་པ་དེ་ཉིད་ཐོག་མར་སྨིན་ཏེ་འབྲས་བུ་འབྱིན་པའི་དུས་སུ་ཅིག་་་་
ཤོས་བག་ལ་ཉལ་དུ་གནས་པས་སྟོབས་ཞན་པའི་ཕྱིར་རོ། །གལ་ཏེ་
འཆི་བའི་ཚེ་སེམས་མི་གསལ་བས་གང་ཡང་མངོན་དུ་བྱེད་མ་ནུས་ན་་
གང་གོམས་པ་ཤས་ཆེ་བ་དེ་ཉིད་ཐོག་མར་སྨིན་ཏེ་དེ་སྟོབས་ཆེ་བའི་་་་
ཕྱིར་རོ། །དེ་ཡང་འདྲ་ན་ཐོག་མ་ཉིད་དུ་སྤྱད་པ་དེ་ཉིད་ཐོག་མར་སྨིན་
པར་རིགས་ཏེ་རྒྱུའི་དུས་ཀྱི་རིམ་པ་དང་མཐུན་པར་འབྲས་བུ་འབྱུང་་་
བ་རིགས་པའི་ཚུལ་ཡིན་པའི་ཕྱིར་རོ། །ཇི་སྐད་དུ། ལས་ནི་འཁོར་བར་
·202.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལྕི་གང་དང་། །ཉེ་བ་གང་དང་གོམས་པ་གང༌། །སྔོན་བྱས་གང་ཡིན་དེ་
ལས་ནི། །སྔ་མ་སྔ་མ་རྣམ་སྨིན་འགྱུར། །ཞེས་གསུངས་པ་ལྟར་རོ།།རྟེན་
འབྲེལ་གྱི་འདུ་བྱེད་ལ། །སོ་སོའི་ངོ་བོ་ནི་བསོད་ནམས་ཀྱི་ལས་དང་
ཞེས་སོགས་གང་འབྱུང་བ་དེ་ལ་བསོད་ནམས་ནི་འདོད་པའི་དགེ་བ་་་
ཡིན་ཏེ་འབྲས་བུ་ཡིད་དུ་འོང་བ་འབྱིན་པར་བྱེད་པའི་ཕྱིར་དང་།
གོང་མའི་དགེ་བ་ནི་མི་གཡོ་བས་བསྡུས་པའི་ཕྱིར་རོ། །བསོད་ནམས་
མ་ཡིན་པ་ནི་མི་དགེ་བ་སྟེ་འབྲས་བུ་ཡིད་དུ་མི་འོང་བ་འབྱིན་པའི་་་་་་་
ཕྱིར་རོ། །མི་གཡོ་བ་ནི་གཟུགས་དང་གཟུགས་མེད་པའི་དགེ་བ་སྟེ་ཇི་
ལྟར་འདོད་པ་ན་སྤྱོད་པ་རྫོགས་བྱེད་ཀྱི་ལས་འགའ་ཞིག་འགྲོ་བ་བ་་་་་་་
གཞན་གྱིས་ཡོངས་( ༣༣༧ན) སུ་རྫོགས་པར་བྱེད་པའི་དགེ་བ་འགྲོ་་་
བ་གཞན་ལ་རྫོགས་པ་བཞིན་དུ་གཟུགས་དང་གཟུགས་མེད་པ་ན་
སྤྱོད་པ་ནི་དེ་ལྟ་མ་ཡིན་ཏེ། ས་ངེས་པའི་འབྲས་བུ་འབྱིན་པའི་ཕྱིར་
དང་མཉམ་པར་བཞག་པའི་ས་པ་ཡིན་པས་ས་འོག་མའི་སྐྱོན་གྱིས་མི་་
གཡོ་བའི་ཕྱིར་རོ། །འདོད་པའི་ཁམས་ན་ཡང་འཕེན་བྱེད་ཀྱི་ལས་ཀྱི་
རྣམ་པར་སྨིན་པ་ནི་ནམ་ཡང་མི་གཡོ་སྟེ་བདེ་འགྲོའི་རྣམ་སྨིན་འཕེན་
པར་བྱེད་པ་དེས་ནི་ནམ་ཡང་ངན་འགོའི་རྣམ་སྨིན་མི་འཕེན་ལ་ངན་་
འགྲོས་ཀྱང་བདེ་འགྲོ་མ་ཡིན་པའི་ཕྱིར་རོ། །རྫོགས་བྱེད་ཀྱི་ལས་དགེ་
བ་དང་མི་དགེ་བ་རྣམས་ཀྱི་རྣམ་པར་སྨིན་པ་ནི་བདེ་འགྲོ་དང་ངན་་་་
འགྲོ་གཉིས་ཀའི་རྒྱུད་ལ་འབྱུང་བ་འགལ་བ་མེད་པའི་ཕྱིར་རོ། །འགྲོ་
བ་གཞན་དང་གཞན་དུ་གཡོ་སྲིད་པས་དེའི་ཕྱིར་མི་གཡོ་བ་མ་ཡིན་་་་་
ནོ༑ །དེ་དག་མ་རིག་པ་བསྐྱེད་པའི་ཚུལ་ནི་མ་རིག་པའི་རྐྱེན་གྱིས་
·203·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསོད་ནམས་ལ་སོགས་པའི་ལས་འདུ་བྱེད་དོ་ཞེས་གང་གསུངས་པ་
དེ་བསོད་ནམས་མ་ཡིན་པ་མ་རིག་པ་ལས་བྱུང་བ་རིགས་ཀྱང་བསོད་་
ནམས་དང་མི་གཡོ་བའི་འདུ་བྱེད་རྣམས་ཇི་ལྟར་མ་རིག་པའི་རྐྱེན་་་་
ལས་བྱུང་བ་ཡིན་ཏེ་དེ་དག་ནི་དགེ་བའི་རྩ་བ་གསུམ་ལས་བྱུང་བའི་་་་
ཕྱིར་རོ་ཞེ་ན། ལས་མངོན་པར་འདུ་བྱེད་པའི་རྨོངས་པ་ནི་རྣམ་པ་
གཉིས་ཏེ། དང་པོ་ནི་དགེ་སྡིག་གི་ལས་ཀྱི་འབྲས་བུ་རྣམ་པར་སྨིན་པ་
ལ་རྨོངས་ནས་དེ་དག་ལ་རྣམ་སྨིན་འདོད་པ་དང་མི་འདོད་པ་འབྱུང་
བར་མི་ཤེས་པའོ། །དེས་ནི་མི་དགེ་བའི་ལས་མངོན་པར་འདུ་བྱེད་དེ
རྨོངས་པ་དེ་དང་ལྡན་པའི་གང་ཟག་ནི་ལས་འབྲས་ཀྱི་འབྲེལ་པ་ལ
ཡིད་མི་ཆེས་པས་ཡང་དག་པའི་ལྟ་བ་དང་མི་ལྡན་ལ་དེའི་ཕྱིར་ཚེ་་་་་
འདིའི་བདེ་བའི་ཆེད་ཁོ་ནར་མི་དགེ་བ་སྦྱོང་བའི་ཕྱིར་རོ། །གཉིས་པ་
ནི༑ འཕགས་པའི་བདེན་པ་དེ་ཁོ་ནའི་དོན་ལ་རྨོངས་པའོ། །དེས་ནི་
བསོད་ནམས་དང་མི་གཡོ་བའི་ལས་མངོན་པར་འདུ་བྱེད་དེ་དེ་ནི་་
ཡང་དག་པའི་ལྟ་བ་དང་ལྡན་དུ་ཟིན་ཀྱང་བདེན་པ་མ་མཐོང་བ་
ཐམས་ཅད་ལ་རྗེས་སུ་འབྲེལ་བས་དེའི་དབང་གིས་ཁམས་གགསུམ་
༣༣༧བ)སྡུག་བསྔལ་ཉིད་དུ་ཡང་དག་པ་ཇི་ལྟ་བ་བཞིན་དུ་མི་་
ཤེས་པའི་ཕྱིར་ཕྱི་མ་ལ་འདོད་པའི་བདེ་བ་ཐོབ་པའི་དོན་དུ་བསོད་་་་་
ནམས་ཀྱི་ལས་མངོན་པར་འདུ་བྱེད་ཅིང་། ཏིང་ངེ་འཛིན་གྱི་བདེ་བ་
ཐོབ་པའི་དོན་དུ་མི་གཡོ་བའི་ལས་མངོན་པར་འདུ་བྱེད་པའི་ཕྱིར་རོ།།
མི་དགེ་བ་བཅུའི་ཉོན་མོངས་པ་ནི་སྲོག་གཅོད་པ་ཤ་ལ་སོགས་པ་་
འདོད་པ་རྣམས་ནི་ཆགས་པས་སྦྱོར་བ་ཡིན་ནོ། །ཤ་གླན་བང་འདོད་
204·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་རྣམས་ནི་ཞེ་སྡང་གིས་སྦྱོར་རོ། །མཆོད་སྦྱིན་ལ་སོགས་པ་འདོད་པ་
རྣམས་ནི་གཏི་མུག་གིས་སྦྱོར་རོ། །ཀུན་ཀྱང་ཞེ་སྡང་གིས་མཐར་ཕྱིན
པར་བྱེད་དེ་སྙིང་རྗེ་མེད་པ་མ་ཡིན་ན་སེམས་ཅན་མི་གསོད་པའི་ཕྱིར་
རོ༑ །ཚིག་རྩུབ་པོ་ལ་ཡང་བསྟོད་པ་དང་བདེ་བའི་ཕྱིར་སྨྲ་བ་ནི་འདོད་
ཆགས་ཀྱིས་སྦྱོར་རོ། །ཀུན་ནས་མནར་སེམས་ཀྱི་དངོས་པོ་དགུ་ལ་
བརྟེན་ནས་སྨྲ་ན་ཞེ་སྡང་གིས་སྦྱོར་རོ། །བླ་མའི་དོན་ནམ་མཆོད་སྦྱིན་
གྱི་དོན་ལ་སྨྲ་ན་གཏི་མུག་གིས་སྦྱོར་རོ། །གནོད་སེམས་ལ་ཡང་དེ་
བཞིན་ནོ། །མ་བྱིན་པར་ལེན་པ་ལ་ཡང་གཞན་གྱི་ཡོ་བྱད་ལ་སྡུག་པའི་
མཚན་མར་བཟུང་ནས་རྩོམ་ན་ཆགས་པས་སྦྱོར་རོ། །དེ་ལྟར་མ་ཡིན་
པར་གཞན་ལ་གནོད་པའི་ཕྱིར་རྩོམ་ན་ཞེ་སྡང་གིས་སྦྱོར་རོ། །བླ་མ་
དང་མཆོད་སྦྱིན་ལ་སོགས་པའི་དོན་དུ་རྩོམ་ན་གཏི་མུག་གིས་སྦྱོར་རོ།།
ཀུན་ཀྱང་ཆགས་པས་མཐར་ཕྱིན་པར་བྱེད་དེ་གཞན་གྱི་རྗས་ལ་་་་་་་་་
ཆགས་པ་མེད་ན་དེ་ལེན་པར་མི་བྱེད་པའི་ཕྱིར་རོ། །ལོག་པར་གཡེམ་
པ་ཡང་གཞན་གྱི་བུད་མེད་ལ་སྡུག་པའི་མཚན་མར་བཟུང་ནས་རྩོམ་་་
ན་ཆགས་པས་སྦྱོར་རོ། །མཛའ་བཤེས་ཡོངས་སུ་བཟུང་བའམ་ཕན་
བཏགས་པ་ལ་ལན་བླན་པར་འདོད་པས་རྩོམ་ན་གཏི་མུག་གིས་སྦྱོར་་་
རོ༑ །ཀུན་ནས་མནར་སེམས་གྱི་དངོས་པོ་དགུ་ལ་བརྟེན་ནས་རྩོམ་ན
ཞེ་སྡང་གིས་སྦྱོར་རོ། བ་སེམས་ལ་ཡང་གཞན་གྱི་རྫས་དང་ཡོ་
བྱད་ལ་སྡུག་པའི་མཚན་མར་བཟུང་ནས་གཞན་གྱི་གང་ཡིན་པ་དེ
བདག་གིར་གྱུར་ཅིག་སྙམ་དུ་སེམས་ན་ཆགས་པ་ལས་བྱུང་བར་
བརྗོད་པར་བྱའོ། །( ༣༣༨ན)དེ་ལྟར་མ་རིག་པ་ཀུན་ནས་བརྣབ་
·205·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སེམས་ཀྱི་དངོས་པོ་དགུ་ལ་བརྟེན་ནས་གཞན་གྱི་གང་ཡིན་པ་དེ
བདག་གིར་གྱུར་ཅིག་སྙམ་དུ་སེམས་བསྐྱེད་པར་བྱེད་ན་ཞེ་སྡང་ལས་་
བྱུང་བ་ཡིན་ནོ། །གལ་ཏེ་ཁྱབ་འཇུག་དང་དྲག་པོ་དང་བརྒྱ་བྱིན་ལ་
སོགས་པ་དོན་དུ་གཉེར་བའི་སེམས་ཀྱིས་ལན་མང་དུ་གནས་པ་གང་་་
ཡིན་པ་དེ་ནི་བསོད་ནམས་ཆེན་པོ་དང་ལྡན་པར་འགྱུར་རོ་སྙམ་པའི་་
སེམས་ཀྱིས་དེ་ལྟར་བསྐྱེད་ན་གཏི་མུག་ལས་བྱུང་བ་ཡིན་ནོ། །དེ་
གཉིས་ཀ་ཡང་འདོད་ཆགས་ཀྱི་ཆར་གཏོགས་པས་ངེས་དོན་དུ་རྫོགས་
པར་བྱེད་དོ། །གལ་ཏེ་ཟང་ཟིང་ཅུང་ཟད་ཙམ་མམ་སྙམ་པ་དང
བསྟོད་བདེ་སོགས་ཀྱི་ཕྱིར་རྫུན་དུ་སྨྲ་བ་ན་ཆགས་པས་སྦྱོར་རོ། །ཀུན
ནས་མནར་སེམས་ཀྱི་དངོས་པོ་ལ་བརྟེན་ནས་རྫུན་དུ་ཟེར་ན་ཞེ་སྡང་
གིས་སྦྱོར་རོ། །བླ་མ་དང་མཆོད་སྦྱིན་ལ་སོགས་པའི་དོན་དུ་ཆོས་སུ་
བསམས་ནས་ཟེར་ན་གཏི་མུག་གིས་སྦྱོར་རོ། །རྫུན་དུ་སྨྲ་བའི་ཚེ་
མངོན་དུ་གྱུར་བའི་ཉོན་མོངས་པ་གསུམ་པོ་དག་ལས་གང་ཡང་རུང་་་
བས་མཐར་ཕྱིན་པར་བྱེད་དོ། །ཕྲ་མ་ལའང་ཚུལ་དེ་བཞིན་དུ་རིག་
པར་བྱའོ། །ཚིག་འཁྱལ་པ་ལ་ཡང་བསྟོད་པ་དང་བདེ་བ་དང་རྙེད་པ
སོགས་ཀྱི་ཕྱིར་སྨྲ་ན་ཆགས་པ་ལས་བྱུང་བ་ཡིན་ནོ། །གལ་ཏེ་ཀུན་ནས་
མནར་སེམས་ཀྱི་དངོས་པོ་ལ་བརྟེན་ནས་སྨྲ་ན་ཞེ་སྡང་ལས་བྱུང་བ་་
ཡིན་ནོ། །གལ་ཏེ་དེ་ལ་ཆོས་ཀྱི་དོན་དུ་སེམས་གང་སྨྲ་ན་གཏི་མུག་ལས་
བྱུང་བར་ཤེས་པར་བྱའོ། །ལོག་པར་ལྟ་བ་ནི་གལ་ཏེ་རྒྱལ་པོ་ལ་སོགས་
པས་བསྙེན་བཀུར་བ་སོགས་པ་འབྱུང་ངོ་སྙམ་པས། སྦྱིན་པ་མེད་དོ་
མཆོད་སྦྱིན་མེད་དོ་ཞེས་སོགས་སུ་ལྟ་བར་བྱེད་ན་ཆགས་པས་སྦྱོར་རོ།
206.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གལ་ཏེ་བདག་གི་དགྲ་བོས་འདི་ལྟར་སྦྱིན་པ་ཡོད་མཆོད་སྦྱིན་ཡོད་དོ།།
ཞེས་སོགས་བལྟ་བས་དགྲ་བོ་དང་ལྟ་བ་མཐུན་པ་ནི་བདག་གི་ཆ
ཡིན་ནོ་སྙམ་ནས་འདི་ལྟར་ཕྱིན་པ་མེད་དོ་ཞེས་སོགས་བལྟ་བར་བྱེད་་
ན་ཞེ་སྡང་གིས་སྦྱོར་རོ། །གལ་ཏེ་རིགས་པ་མ་ཡིན་པས་བསྐྱེད་པའི་
རྟོག་པས་ཆོས་ལ་ཚུལ་བཞིན་མ་ཡིན་པར་བསམ་( ༣༣༨བ)ཤིང་་་་་
གཞན་ལ་ཉེ་བར་བརྟགས་ནས་དེ་ལྟར་ལྟ་བ་ནི་གཏི་མུག་ལས་བྱུང་
བར་བརྗོད་པར་བྱའོ། །ཐམས་ཅད་ཀྱང་གཏི་མུག་གིས་མཐར་ཕྱིན་
པར་བྱེད་དེ་མ་རྨོངས་ན་འགའ་ཡང་ལོག་པར་ལྟ་བར་མི་འགྱུར་བའི་་
ཕྱིར་རོ།།
བཞི་པ་དེ་རྣམས་ཚུལ་གཞན་སྣ་ཚོགས་པས་བཤད་པ་ལ་བཅུ་སྟེ།
རྟེན་དང་ནུས་པས་བཤད་པ་དང༌། འབྲས་བུ་མཐུན་མི་མཐུན་གནང་
བཀག་དང་། རྣམ་པར་རིག་བྱེད་ཡིན་མིན་དུ་འདོད་པ་གསུམ་དང་།
འབྲས་བུའི་ངོ་བོའི་སྒོ་ནས་དང་། འབྲས་བུ་མྱོང་དུས་ཀྱིས་དང་། ངོ་བོ་
དང་རྣམ་སྨིན་གྱི་དང་སྦྱིན་པའི་ལས་དང༌། ཚུལ་ཁྲིམས་ཀྱི་ལས་དང་།
ལས་སྐྱེ་རྒུའི་སྤྱོད་ཚུལ་གྱི་མདོ་དང་། ལས་བསམ་མི་ཁྱབ་ཀྱི་མདོ་
བཤད་པའོ། །དང་པོ་ལ་བཤད་བྱ་ནི་ལས་ཐུན་མོང་པ་ཞེས་ཀྱང་
འབྱུང་ཞེས་པ་ལ་སོགས་པའོ། །དེ་ལ་བཤད་པ་ནི་ཐུན་མོང་བ་ནི་ལས་
གང་སྣོད་ཀྱི་འཇིག་རྟེན་རྣམ་པར་བྱེད་པ་སྟེ་དེའི་འབྲས་བུ་སེམས་་་་་་་
ཅན་ཀུན་གྱི་ཐུན་མོང་དུ་ལོངས་སྤྱོད་པའི་ཕྱིར་རོ། །ཐུན་མོང་མ་ཡིན་
པ་ནི་སེམས་ཅན་གྱི་འཇིག་རྟེན་སོ་སོར་རྣམ་པར་བྱེད་པ་སྟེ་དེའི་རྣམ་
པར་སྨིན་པའི་འབྲས་བུ་ནི་སོ་སོར་ཉམས་སུ་མྱོང་བའི་ཕྱིར་རོ། །དེ་ལ་
·207·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་དབང་གི་འབྲས་བུ་ཐུན་མོང་བ་ཡོད་པར་སྟོན་པ་ནི་དེ་ཡང
སེམས་ཅན་རྣམས་ཕན་ཚུན་གྱི་དབང་གིས་འབྱུང་བའི་ལས་ཀྱང་ཡོད་
དེ་འདི་ལྟར། སེམས་ཅན་གཞན་རྣམས་དང་ཕན་ཚུན་དུ་བལྟ་བ་ལ་
སོགས་པ་ཉེ་བར་སྤྱད་པར་ནི་འགྱུར་བ་ནི་འགའ་ཡང་མེད་པའི་ཕྱིར་་
རོ༑ །དེའི་ཕྱིར་མདོ་ལས་སེམས་ཅན་རྣམས་ཕན་ཚུན་གྱི་དབང་གིས་
བྱུང་བ་ཞེས་བརྗོད་དོ། །སྟོབས་དང་ལྡན་པ་ལ་ངོ་བོའི་སྒོ་ནས་སྟོབས་
དང་ལྡན་པ་ནི་གཉེན་པོ་སྟོབས་ལྡན་འཇིག་རྟེན་ལས་འདས་པའི་
ལམ་དང་བདག་པས་གཞན་གཅེས་པའི་ཀུན་རྫོབ་བྱང་ཆུབ་ཀྱི་སེམས་
བསྒོམ་པ་སོགས་ཀྱི་གང་ཟག་གིས་བསམས་བཞིན་པ་ལས་གྱུར་པའི་
ལས་གང་ཡིན་པ་དེ་ནི་གཉེན་པོ་དོན་དམ་དང་ཀུན་རྫོབ་ཀྱི་བྱང་ཆུབ་
ཀྱི་སེམས་ཀྱི་སྟོབས་བསྐྱེད་པས་ནུས་པ་ཉམས་པར་(༣༣༩ན)བྱས་་་
པའི་ཕྱིར་ལས་གང་སེམས་ཅན་དམྱལ་བ་མྱོང་བར་འགྱུར་བ་དེ
མཐོང་བའི་ཆོས་ལ་ནང་ཙམ་དུ་མྱོང་བར་འགྱུར་བ་དང་མཐོང་བའི་་
ཆོས་ལ་མྱོང་བར་འགྱུར་བ་དེ་གཏན་མྱོང་བར་མི་འགྱུར་ཏེ། དཔེར་ན་
མཛའ་བོའི་བུ་མོས་མའི་མགོ་ལ་རྡོག་པ་བརྒྱབ་པས་ལས་དེ་ཉིད་ཀྱིས་་
ཉི་ཚེ་བའི་སེམས་ཅན་དམྱལ་བའི་ནང་དུ་སོང་བ་བདག་པས་གཞན་་་
གཅེས་ཀྱི་བྱང་ཆུབ་ཀྱི་སེམས་བསྐྱེད་པས་ཐར་པ་ལྟ་བུའོ། །རྒྱུ་མཚན་
དེ་ལྟར་ན་གཉེན་པོ་ལས་གྱུར་བའི་ལས་དང་བསམས་བཞིན་པ་ལས་་་
གྱུར་པའི་དགེ་བའི་ལས་ཐམས་ཅད་ཀྱང་མི་མཐུན་པའི་ཕྱོགས་དང
མི་དགེ་བ་ལས་སྟོབས་དང་ལྡན་ནོ། །གཉེན་པོ་ལས་གྱུར་བའི་ལས་
སྟོབས་དང་ལྡན་པ་འདི་ལ་དགོངས་ནས་འཕགས་པ་ཉན་ཐོས་བདེན་
·208.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་དེ་ཁོ་ན་ཉིད་ལ། སེམས་ཤིན་ཏུ་བསྒོམ་པ་ཚད་མེད་པས་གཉེན་
པོ་རྒྱ་ཆེ་བའམ་ནུས་པ་སྟོབས་དང་ལྡན་པ་ལ་གང་རྣམ་སྨིན་འདི་ཙམ་
སྦྱིན་ནོ་ཞེས་ཚད་དུ་བྱས་པའི་ལས་དེས་འཕགས་པ་དེ་ངན་སོང་དུ་་་་
ཁྲིད་པར་མི་བྱེད། ལས་དེ་ལ་འཕགས་པ་དེ་ལས་ཀྱི་དབང་གིས་གནས་
པར་མི་བྱེད། ལས་དེས་འཕགས་པ་དེ་དེའི་དབང་གིས་ངན་འགྲོ་ཆེ་གེ
མོ་ཞིག་ཏུ་སྐྱེས་སོ་ཞེས་བགྲང་བར་མི་འགྱུར་རོ་ཞེས་གསུངས་སོ། །
ཡང་མི་མཐུན་ཕྱོགས་འཇོམས་པའི་ནུས་པ་མེད་པའི་གཉེན་པོ་མཐུ་་་་
ཆུང་ངུའི་གང་ཟག་གི་བསམས་བཞིན་པའི་མི་དགེ་བ་ནི་དགེ་བ་འལས་་
སྟོབས་དང་ལྡན་ཏེ་དེའི་རྒྱུད་ཀྱི་དགེ་བ་ལས་སྔར་འབྲས་བུ་འབྱིན
པའི་ཕྱིར་རོ། །བསམས་བཞིན་པ་ལས་གྱུར་པའི་ལས་དགེ་བའམ་མི་
དགེ་བ་རྣམ་པར་སྨིན་པ་མྱོང་བར་ངེས་པ། འཕགས་ལམ་གྱིས་མ་སྤང
ཤིང་ཡོངས་སུ་མ་ཤེས་པ་དེ་ནི་བྱེ་བྲག་མེད་པར་སྟོབས་དང་ལྡན་
ཡིན་ཏེ་རྣམ་སྨིན་འབྱིན་ངེས་ཡིན་པའི་ཕྱིར་ཇི་སྐད་བཤད་པའི་ལས་་་
སྟོབས་ལྡན་འདི་དག་ནི་སྟོབས་དང་ལྡན་པའི་ལས་ཞེས་འབྱུང་བའི་་་་་
མདོ་འདིར་དགོངས་པ་ཡིན་ནོ། །ཁམས་ཀྱི་སྟོབས་དང་ལྡན་པ་ནི་གང་
( ༣༣༩བ)འདོད་པའི་མི་དགེ་བ་གང་ཡིན་པ་དེ་ཡང་རང་བཞིན
གྱིས་སྟོབས་དང་ལྡན་ཏེ་ཉོན་མོངས་པ་དང་ཉེ་བའི་ཉོན་མོངས་པ་ལ་་
སོགས་པའི་འཁོར་མང་བའི་ཕྱིར་རོ། །རྒྱུད་ཀྱི་སྟོབས་དང་ལྡན་པ་ནི་
དགེ་བའམ་མི་དགེ་བ་གང་སྔོན་གོམས་པར་བྱས་པ་དེ་ཡང་ཅུང་ཟད་་
སྤྱད་པ་ལས་སྟོབས་དང་ལྡན་ལ། གང་གནས་པ་དར་ལ་བབ་པ་ན་
དགེ་བའམ་མི་དགེ་བ་སྤྱོད་པ་གང་ཡིན་པ་ཡང་ཀུན་ནས་ཉོན་མོངས་་
·209.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་རྣམ་བྱང་དྲག་པོས་བྱེད་པའི་ཕྱིར་སྟོབས་དང་ལྡན་ལ་མྱ་ངན་
ལས་མི་འདའ་བའི་ཆོས་ཅན་གྱི་ཉོན་མོངས་པ་གཉེན་པོ་བསྒྲུབ་ཏུ་
མེད་པ་དེ་དག་ཀྱང་རང་བཞིན་གྱིས་སྟོབས་དང་ལྡན་པ་ཡིན་ནོ།
ཞིང་དང་བསམ་པས་སྟོབས་དང་ལྡན་པ་ནི་ཞིང་ལས་ནི་ཕ་དང་མ་་་་་
གསོད་པ་ལ་སོགས་པ་དང༌། དེ་དག་ལ་བསྙེན་བཀུར་བྱེད་པ་ལ་སོཊ་
སོ༑ །སེམས་མངོན་པར་འདུ་བྱེད་པ་ནི་བྱང་ཆུབ་ཆེན་པོར་སྨོན་ལམ་
བཏབ་པ་སོགས་ཏེ་དེ་དག་ཀྱང་སྟོབས་དང་ལྡན་པ་ཡིན་ནོ། །ཞིང་ལ་
སོགས་པ་རྣམ་པ་དགུས་སྟོབས་དང་ལྡན་པ་ནི་འདི་ལྟར། ཞིང་ནི་ཕན་
པའམ་གནོད་པ་བྱས་པའི་ཡུལ་དེ་ཚུལ་ཁྲིམས་དང་ཏིང་ངེ་འཛིན་ལ་་་
སོགས་པ་ཡོན་ཏན་ལྡན་པ་ལ་ཕན་པའམ་གནོད་པའི་ལས་སྤྱད་པ་དེ་
ནི་ཞིང་ལས་སྟོབས་དང་ལྡན་ནོ། །དངོས་པོ་ནི་སྦྱིན་པར་བྱ་བའི་
དངོས་པོ་བཟང་ཞིང་གྱ་ནོམ་པའོ། །ངོ་བོ་ཉིད་ནི་སྦྱིན་པ་ལ་ཚུལ་
ཁྲིམས་དང་དེ་ལས་བསྒོམ་པ་སོགས་སོ། །གཞི་ནི་གལ་ཏེ་བསོད་ནམས་
བྱེད་པའི་ཚུལ་ཁྲིམས་དང་ལྡན་པ་དང་འདོད་ཆགས་དང་ངལ་བ་༩༣་་་
སོགས་པ་ཡིན་ན་དེ་ལས་གཞན་པས་སྟོབས་དང་ལྡན་པའོ། །ཡིད་ལ་
བྱེད་པ་ནི་གལ་ཏེ་ཀུན་སློང་དྲག་པོ་དང་ལྡན་པར་གྱུར་ནའོ། །
བསམས་པ་ནི་གལ་ཏེ་མྱ་ངན་ལས་འདས་པའི་བསམ་པས་ཟིན་ནའོ། །
གྲོགས་ནི་སྐབས་གཞན་པའི་བསོད་ནམས་བྱ་བའི་དངོས་པོས་ཡོངས་་
སུ་ཟིན་ནའོ། །ལན་མང་དུ་བྱེད་པ་ནི་ཡང་དང་ཡང་དུ་བྱས་པར་གྱུར་
པའམ་བསམས་པས་ཡང་དང་ཡང་དུ་རྗེས་སུ་བརྟགས་པའོ། །སྐྱེ་བོ་
མང་པོས་བྱས་པ་ནི་བདག་གིས་ཀྱང་བྱས་ལ་གཞན་དག་ཀྱང་བྱེད་དུ་་
.•210.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
( ༣༤༠ན)བཅུག་པའོ།།སྟོབས་དང་ལྡན་པའི་ལས་ཇི་སྐད་བཤད་པ་
འདི་ལས་བཟློག་པའི་ལས་རྣམས་ནི་སྟོབས་དང་མི་ལྡན་པར་རིག་
པར་བྱའོ། །གཉིས་པ་ལ་མདོ་བཀོད་དེ་དྲི་བ་ནི། ལས་བྱེད་པའི་སྐྱེས་བུ་
གང་ཟག་འདི་བདེ་བའམ་སྡུག་བསྔལ་ཇི་ལྟ་ཇི་ལྟར་ལས་བྱེད་ཅིང་་་་་་
གསོག་པའི་ཚོར་བ་དེ་ལྟར་དུ་རྣམ་པར་སྨིན་པ་ཡང་མྱོང་ན་དེ་ལྟར་་
ན་ཚངས་པར་སྤྱོད་པ་ལ་གནས་པ་དོན་མེད་པར་འགྱུར་ཏེ་འདི་ལྟར།
ཉོན་མོངས་པ་དྲག་པོ་དང་ལྡན་པས་སོ་སོར་བརྟགས་ཏེ་སྡུག་བསྔལ་་་
དང་ཡིད་མི་བདེ་བ་དང་བཅས་ཏེ་ཚུལ་ཁྲིམས་སྲུང་བའི་ཕྱིར་གལ་ཏེ་
རྣམ་སྨིན་ཡང་དེ་བཞིན་དུ་མྱོང་ན་དེ་ཡོངས་སུ་བསྲུང་བ་དོན་མེད་་་་་་
པའི་ཕྱིར་རོ། །གཞན་གྱི་ཆུང་མ་ལ་རྩེ་བ་སོགས་ལ་བདེ་བ་དང་ཡིད་
བདེ་བ་དང་བཅས་པའི་ཚུལ་ཁྲིམས་འཆལ་བར་བྱས་པའི་ཕྱིར་དེའི་་་་་
རྣམ་སྨིན་ཡང་དེ་བཞིན་དུ་མྱོང་ན་དེ་སྤོང་བ་དོན་མེད་པའི་ཕྱིར་རོ། །
དེ་ལྟ་ན་སྲིད་པའི་སྡུག་བསྔལ་ཟད་ཅིང་མཐར་དབྱུང་བའི་སྐབས
ཀྱང་མེད་པར་འགྱུར་ཏེ་དེའི་རྒྱུར་གྱུར་པའི་ཚངས་པར་སྤྱོད་པས་
གནས་པའི་རྣམ་སྨིན་སྡུག་བསྔལ་ཡིན་པའི་ཕྱིར་རོ། །ལས་བྱེད་པ་པོའི་
སྐྱེས་བུ་འདི་ལས་བྱེད་པའི་དུས་ན་བདེ་བའམ་སྡུག་བསྔལ་གང་ལྡན་་་
ཡང་རྣམ་སྨིན་བདེ་བའམ་སྡུག་བསྔལ་ཇི་ལྟར་མྱོང་བར་འགྱུར་བའི་་་་
ལས་དགེ་བའམ་མི་དགེ་བ་བྱེད་ཅིང་གསོག་པ་དེ་ལྟར་དུ་རྣམ་པར་
སྨིན་པ་བདེ་བའམ་སྡུག་བསྔལ་མྱོང་བར་འགྱུར་ན་དེ་ལྟར་ན་ཉོན
མོངས་པ་དྲག་པོ་ཅན་གྱི་སྡུག་བསྔལ་དང་ཡིད་མི་བདེ་བ་དང་བཅས་་
ཏེ་ཚངས་པར་སྤྱོད་པ་བརྟེན་པ་དོན་ཡོད་པའི་ཕྱིར་དེ་ལྟར་གནས་
•211.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་འགྱུར་ལ། དེ་ཡང་སྡུག་བསྔལ་ཡོད་མེད་ཟད་བྱེད་ཀྱི་གཉེན་པོའི་
རྒྱུ་ཡིན་པས་སྡུག་བསྔལ་ཟད་པ་དང་མཐར་དབྱུང་བའི་སྐབས་ཀྱང་
ཡོད་དོ་ཞེས་པའི་མདོ་དེའི་དགོངས་པ་ཅི་ཞེ་ན། དེ་ལ་མདོ་དང་པོས་
ནི་རྒྱུ་འབྲས་གནས་མ་ཡིན་པ་བཀག་ལ་གཉིས་པས་ནི་གནས་ཡིན་པ་་
གནང་བ་ཡིན་ནོ། །དེ་ཡང་འདི་ལྟར། ཇི་ལྟ་ཇི་ལྟར་ལས་བྱེད་ཅིང་
གསོག་ཅེས་སོགས་ཀྱི་མདོ་འདི་ནི་(༣༤༠བ)ལས་བྱེད་དུས་སུ་བདེ་་
བ་སོགས་དང་ལྡན་པའི་ལས་ཀྱི་རྣམ་པར་སྨིན་པ་བདེ་བ་སོགས་མྱོང་་
བ་བཀག་སྟེ་དེ་ལྟར་ན་ཚངས་པར་སྤྱོད་པ་ལ་གནས་པར་མི་འགྱུར
ཞིང་མི་ཚངས་པར་སྤྱོད་པ་སྤོང་བར་མི་འགྱུར་རོ་ཞེས་བསྟན་པའི་་
ཕྱིར་ཇི་སྐད་མྱོང་བར་འགྱུར་བའི་ལས་བྱེད་ཅིང་གསོག་ཅེས་པ་ལ
སོགས་པས་ནི་ལས་བྱེད་པའི་དུས་ན་ཚོར་བ་བདེ་བའམ་སྡུག་བསྔལ་་་
ལམ་དེ་གཉིས་ཀ་མ་ཡིན་པ་གང་དང་ལྡན་ཡང་རུང་རྣམ་པར་སྨིན་པ་
བདེ་བ་མྱོང་བར་འགྱུར་བའི་ལས་དགེ་བ་རྣམ་པར་སྨིན་པ་ནི་བདེ་་་་
བར་མྱོང་བར་གནང་ངོ་། །ལས་བྱེད་པའི་དུས་ན་ཚོར་བ་གསུམ་པོ་
གང་ལྡན་ཡང་རུང་རྣམ་པར་སྨིན་པ་སྡུག་བསྔལ་མྱོང་བར་འགྱུར་་་
བའི་ལས་མི་དགེ་བ་རྣམས་ཀྱི་རྣམ་པར་སྨིན་པ་སྡུག་བསྔལ་མྱོང་བར་
གནང་ངོ་། །ལས་བྱེད་པའི་དུས་ན་ཚོར་བ་གསུམ་པོ་གང་ལྡན་ཡང་
སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་མྱོང་བར་འགྱུར་བའི་་
ལས་བསམ་གཏན་བཞི་པ་ཡན་ཆད་ཀྱི་དགེ་བ་ལྟ་བུའི་རྣམ་པར་སྨིན་
པ་བདེ་བ་ཡང་མ་ཡིན་སྡུག་བསྔལ་ཡང་མ་ཡིན་པ་མྱོང་བར་གནང་སྟེ
འདི་ནི་མདོ་འདིར་དགོངས་པ་ཡིན་ནོ། །གསུམ་པ་ལ་དབྱེ་བ་དང་སོ་
212.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སོར་བཤད་པ་གཉིས་ལས། དང་པོ་ནི་སྡོམ་པའི་ལས་དང་ཞེས་ཏེ།
གཞན་ལ་གནོད་པ་གཞི་དང་བཅས་པ་ལས་རྣམ་པ་ཀུན་ཏུ་ལོག་པ
སྡོམ་པ་དང་རྣམ་པ་ཀུན་ཏུ་གཞན་ལ་གནོད་པ་ལ་ཞུགས་པ་སྡོམ་པ་་་་་
མ་ཡིན་པ་དང་ཕྱོགས་གཅིག་གིས་ཕན་པའམ་གནོད་པ་ཞུགས་པ་ནི་་་
སྡོམ་པ་ཡང་མ་ཡིན་སྡོམ་པ་མ་ཡིན་པ་ཡང་མ་ཡིན་པའི་ལས་སོ། །
གཉིས་པ་སོ་སོར་བཤད་པ་ལ་གསུམ་ལས། དང་པོ་སྡོམ་པ་ལ་དབྱེ་
བ་སྤྱིར་བསྟན་པ་ནི། སྒོ་གསུམ་གྱི་མི་དགེ་བའི་ལས་སྤོང་བ་ཡང་དག་
པར་བླངས་པ་བརྡ་ལས་བྱུང་བ་གང་ཡིན་པ་དེ་ནི་སོ་སོར་ཐར་པའི་་་་་
སྡོམ་པ་ཡིན་ནོ། །ཡང་དག་པར་བླངས་པའི་སྡོམ་པ་སྐྱོན་མེད་པ་དེ་
ཉིད་ལ་བརྟེན་ནས་འགྱོད་པ་མེད་པའི་རྒྱུས་བསམ་གཏན་ས་དྲུག་གི་་་
ཏིང་ངེ་འཛིན་གང་ཡང་རུང་བ་ལ་( ༣༤༡ན)སྙོམས་པར་འཇུག་་་་་་
ཅིང་འཆལ་བའི་ཚུལ་ཁྲིམས་ཀྱི་ས་བོན་ཞི་གནས་ཀྱིས་ཉམས་པར་
བྱས་པའི་སྤོང་བ་གང་ཡིན་པ་དེ་ནི་བསམ་གཏན་གྱི་སྡོམ་པ་ཞེས
བྱའོ༑ །ཚུལ་ཁྲིམས་ཀྱི་སྡོམ་པ་སྐྱོན་མེད་པ་དང་བསམ་གཏན་གྱི་སྡོམ་
པ་དེ་ལ་བརྟེན་ནས་བདེན་པ་མངོན་པར་རྟོགས་པར་བྱེད་ཅིང་ཕྱིར་་་
མི་འོང་བའི་འབྲས་བུ་ཐོབ་པར་བྱེད་པའི་ཚེ་ན་ཚུལ་ཁྲིམས་འཆལ་
བའི་ས་བོན་ཡང་དག་པར་བཅོམ་པའི་སྤོང་བ་གང་ཡིན་པ་དེ་ནི་ཟག་
པ་མེད་པའི་སྡོམ་པ་ཞེས་བྱའོ།།དེ་ཡང་གང་གི་ཚེ་མི་ལྕོགས་པ་མེད་པ་
ལ་བརྟེན་ནས་འབྲས་བུ་དང་པོ་ཐོབ་པར་བྱེད་པ་དེའི་ཚེ་ནི་ངན་སོང་
དུ་འགྲོ་བའི་རྒྱུར་གྱུར་པའི་འཆལ་བའི་ཚུལ་ཁྲིམས་ཀྱི་ས་བོན་ཡང
དག་པར་བཅོམ་པ་ཡིན་ལ། ཕྱིར་མི་འོང་བའི་འབྲས་བུ་ཐོབ་པ་དེའི་
·213·

་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛང།
ཚེ་ནི་འཆལ་བའི་ཚུལ་ཁྲིམས་ཀུན་གྱི་ས་བོན་ཡང་དག་པར་བཅོམ་པ་་
ཡིན་ནོ། །དགྲ་བཅོམ་པ་ཐོབ་པ་དེའི་ཚེ་ནི་གཉེན་པོ་དང་རྣམ་ངར་
དག་པའི་ཁྱད་པར་གྱིས་ཁྱད་པར་དུ་འགྱུར་བར་ཟད་ཀྱི་མི་མཐུན་་་་་་
ཕྱོགས་སྤངས་པའི་ཁྱད་པར་གྱིས་ཁྱད་པར་དུ་འགྱུར་བ་ནི་མ་ཡིན་ཏེ་་
འདོད་པ་ལ་འདོད་ཆགས་དང་བྲལ་བའི་ཚེ་འཆལ་བའི་ཚུལ་ཁྲིམས
ཀུན་ནས་སློང་བའི་ཉོན་མོངས་པ་མ་ལུས་པ་སྤངས་པའི་ཕྱིར་རོ། །
ཟག་པ་མེད་པའི་སྡོམ་པ་འདི་ནི་འཕགས་པ་དགྱེས་པའི་ཚུལ་ཁྲིམས་་་་
ཞེས་ཀྱང་བྱའོ། །སྡོམ་པ་ཞེས་བྱ་བ་འདི་ནི་རང་བཞིན་ཇི་ལྟ་བུ་ཞེ་ན།
འཆལ་བའི་ཚུལ་ཁྲིམས་སྤོང་བའི་སེམས་སྤོང་བ་དེ་ལ་དབང་བྱེད
པའི་དབང་པོ་ལྔ་དང་ལྡན་པ་ནི་སྡོམ་པའོ། །དེ་ལ་དགེ་བའི་ལས་ཀྱི་
འབྲས་བུ་ཕྱི་མ་ལ་འདོད་པར་འབྱུང་བ་ལ་ཡིད་ཆེས་ཤིང་མོས་པ་དེ་་་་
ནི་འདིའི་དད་པའི་དབང་པོ་ཡིན་ནོ། །དེ་ལ་མངོན་པར་དགའ་ཞིང་
མི་མཐུན་ཕྱོགས་འདུལ་བ་ལ་སེམས་མངོན་པར་དགའ་བ་དེ་ནི
འདིའི་བརྩོན་འགྲུས་ཀྱི་དབང་པོ་ཡིན་ནོ། །ཡང་དག་པར་བླངས་པའི་
ཚུལ་ཁྲིམས་ཡང་དང་ཡང་དུ་ཡིད་ལ་མངོན་པར་བརྗོད་པ་དེ་ནི་དེའི་་
དྲན་པའི་དབང་པོ་ཡིན་ནོ། །སེམས་ཀྱི་( ༣༤༡བ) རྒྱུན་འཆལ་ཚུལ་
ཀུན་ནས་སློང་བའི་ཉོན་མོངས་པས་འཁྲུགས་པ་མེད་པར་བསིལ་བའི
ངང་དུ་གནས་པ་ནི་འདིའི་ཏིང་ངེ་འཛིན་གྱི་དབང་པོ་ཡིན་ནོ། །ཡོན་
ཏན་ལ་ཡོན་ཏན་དུ་ཡང་དག་པར་ལྟ་བ་ནི་འདིའི་ཤེས་རབ་ཀྱི་དབང
པོ་ཡིན་ནོ། །དེ་ལྟར་ན་དབང་པོ་ལྔ་དང་ལྡན་ནོ། །སེམས་དང་སེམས
ལས་བྱུང་བ་གཞན་དག་གིས་ཀྱང་འཆལ་བའི་ཚུལ་ཁྲིམས་སྤོང་བའི་་་་་
.214.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བྱ་བ་བྱེད་པ་མ་ཡིན་ནམ་ཇི་ལྟར་ན་སེམས་པ་ཁོ་ན་སྡོམ་པར་བཞག་་་
ཅེ་ན། དགེ་བ་དང་མི་དགེ་བའི་ཡུལ་ཀུན་ལ་སེམས་མངོན་པར་འདུ་
བྱེད་པ་ལ་ནི་སེམས་པ་ཉིད་གཙོ་བོ་ཡིན་ནོ། །ཞེས་སྔར་བཤད་ཟིན་པ་
ཡིན་ལ། དེའི་ཕྱིར་འཆལ་བའི་ཚུལ་ཁྲིམས་སྤོང་བ་ལ་སེམས་མངོན་
པར་འདུ་བྱེད་པ་ལ་ཡང་སེམས་པ་གཙོ་བོ་ཡིན་པའི་ཕྱིར་དང་སྡོམ་པ་
ཡང་འཆལ་བའི་ཚུལ་ཁྲིམས་སྤོང་བས་རབ་ཏུ་ཕྱེ་བ་ཡིན་པའི་ཕྱིར་རོ།།
གཞན་དག་ན་རེ། སྡོམ་པ་ནི་འཆལ་བའི་ཚུལ་ཁྲིམས་ཀྱི་རྒྱུན་འགོག་
པར་བྱེད་པའི་རང་བཞིན་ཅན་ཆུ་ལོན་ལྟ་བུར་གསུངས་ན། སྤོང་བའི་
སེམས་པ་ནི་སེམས་རྣམ་པར་གཡེངས་པ་དང་སེམས་མེད་པའི་གནས་
སྐབས་དག་ཏུ་མི་འབྱུང་བས་ཆུ་ལོན་དང་ཆོས་མི་མཐུན་པའི་ཕྱིར་་་་་
སྡོམ་པར་རུང་བ་མ་ཡིན་གྱི ལུས་ངག་གི་ལས་རྣམ་པར་རིག་བྱེད་མ་
ཡིན་པའི་རང་བཞིན་ཇི་སྲིད་གཏོང་རྒྱུ་མ་བྱུང་གི་བར་དུ་སེམས་ཡོད་་
པ་དང་མེད་པ་དང་རྣམ་པར་གཡེངས་པ་དང་མ་གཡེངས་པའི་དུས་་་
ཀུན་ཏུ་རྗེས་སུ་འབྲེལ་པ་འཇུག་པ་ནི་དེ་ཆུ་ལོན་ལྟར་རྣམ་པ་ཐམས་
ཅད་དུ་འཆལ་ཚུལ་གྱི་རྒྱུན་འགོག་པར་བྱེད་པ་ལ་ནུས་པ་དང་ལྡན་་་་་་
པའི་ཕྱིར་སྡོམ་པ་ཡིན་ནོ། །ཞེས་ཟེར་རོ། །དེ་ལྟ་བུའི་རང་བཞིན་གྱི་
སྡོམ་པ་ནི་གཟུགས་ལ་སོགས་པ་བཞིན་དུ་ཕྱི་རོལ་ཏུ་དབང་པོས་་་་་་་
དམིགས་པ་ཡང་མེད་ལ། བདེ་བ་ལ་སོགས་པ་བཞིན་དུ་ནང་དུ་རང་
རིག་པས་ཉམས་སུ་མྱོང་བ་ཡང་མེད་ཅིང་། མིག་གི་དབང་པོ་ལ་
སོགས་པ་བཞིན་དུ་ནུས་པ་ལ་རྗེས་སུ་དཔག་པར་ཡང་མི་ནུས་ན་དེ་་་་་
ཡོད་པར་གང་གིས་ཤེས་( ༣༤༢ན)པར་འགྱུར། ཅི་སྟེ་འཆལ་བའི་
·215·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཚུལ་ཁྲིམས་ཀྱི་གཞི་ཉེ་བར་གནས་ཀྱང་དེ་མི་སྦྱོང་བའི་ལུས་ངག་གི་ཐ
སྙད་ལས་དེ་རྗེས་སུ་དཔོག་པར་བྱེད་ཅེ་ན་མ་ཡིན་ཏེ། དེ་ལྟ་བུའི་ལུས་
ངག་གི་ཐ་སྙད་དེ་ནི་འཆལ་བའི་ཚུལ་ཁྲིམས་སྤོང་བའི་སེམས་པས་་་་་་
སེམས་མངོན་པར་འདུ་བྱས་པའི་མཐུ་ལས་བྱུང་བ་ཡིན་ནམ་རྣམ
པར་རིག་བྱེད་མ་ཡིན་པའི་གཟུགས་ཆུ་ལོན་ལྟ་བུ་ཡོད་པའི་མཐུ་ལས་་
ཡིན་ཞེས་པ་དང་འདི་དཔྱད་པར་བྱ་བ་ཡིན་ལ། དེ་ལྟར་ན་རྣམ་པར་
དཔྱད་པ་ན་ཡང་། རྒྱུན་རྗེས་སུ་འབྲེལ་བའི་རྣམ་པར་རིག་བྱེད་མ་
ཡིན་པའི་མཐུ་ལས་བྱུང་བ་མ་ཡིན་ཏེ་དེ་ནི་དུས་ཐམས་ཅད་དུ་ཡོད་་་་
པས་ལུས་ངག་གི་ཐ་སྙད་དེ་ལྟ་བུ་ཡང་ཐམས་ཅད་དུ་འབྱུང་བར་ཐལ་
བའི་ཕྱིར་རོ། །གལ་ཏེ་ཕྱིའི་རྐྱེན་མི་མཐུན་ཕྱོགས་ཀྱི་གཞི་ཉེ་བར་
གནས་པ་དང་ནང་གི་རྐྱེན་སྤོང་བའི་སེམས་པ་མངོན་དུ་གྱུར་པ་ལ་་་་་
ལྟོས་པས་ཉེས་པ་མེད་དོ་ཞེ་ན། འཆལ་བའི་ཚུལ་ཁྲིམས་སྤོང་བར་བྱེད་
པའི་ལུས་ངག་གི་ཐ་སྙད་བསྐྱེད་པར་བྱེད་པའི་རྐྱེན་གཉིས་པོ་དེ་ཙམ་་
གྱིས་ཆོག་མོད། རྣམ་པར་རིག་བྱེད་མ་ཡིན་པ་གཞན་བརྟགས་པས་ཅི་
ཞིག་བྱ། གཞན་ཡང་གང་ལ་གང་གིས་ཕན་པའི་ནུས་པ་མ་མཐོང་བ་
དེ་ནི་དེའི་རྒྱུར་བརྟགས་པར་རིགས་པ་མ་ཡིན་ཏེ། དཔེར་ན་ས་ལུ་
དག་གི་མྱུ་གུ་ལ་ཀོ་ཏྲ་པའི་ས་བོན་བཞིན་འཆལ་ཚུལ་སྤོང་བའི་ལུས་་་་་
ངག་གི་ཐ་སྙད་དག་ལ་ཡང་མངོན་པར་འདོད་པའི་རང་བཞིན་གྱི་་་
རྣམ་པར་རིག་བྱེད་མ་ཡིན་པའི་གཟུགས་ཀྱིས་ཕན་པ་ཉེ་བར་སྦྱོར་
ས ་ནུས་པ་མ་མཐོང་ངོ་། །ཞེས་བྱ་བ་ནི་ཁྱབ་བྱེད་མ་དམིགས་པའོ། །
གལ་ཏེ་དེ་ལྟ་བུའི་རྣམ་པར་རིག་བྱེད་མ་ཡིན་པ་མེད་ན་སྤོང་བའི་་་་་་་་
•216.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སེམས་པ་ཡང་མི་འབྱུང་ངོ་ཞེ་ན་དེ་ལ་ཡང་སྔ་མ་བཞིན་དུ་ཉེས་པ་
མཚུངས་པའི་ཕྱིར་དང་། །ཚད་མ་མེད་པའི་ཕྱིར་རིགས་པ་མ་ཡིན་ནོ། །
གཞན་ཡང་འདི་ནི་ཇི་ལྟར་ཆུ་ལོན་རང་ཉིད་མ·ནིག་པར་ཡོད་།་ཙམ་
གྱིས་ཆུ་ཀླུང་གི་རྒྱུན་འགོག་པར་བྱེད་པ་ལྟར། རང་ཉིད་ཡོད་པ་ཙམ་
གྱིས་འཆལ་བའི་ཚུལ་( ༣༤༢བ)ཁྲིམས་ཀྱི་རྒྱུན་འགོག་པར་བྱེད་པ་་་
ཡིན་ན་འདི་ནི་སེམས་རྣམ་པར་གཡེངས་པ་དང་མ་གཡེངས་པའི་་་
གནས་སྐབས་ཐམས་ཅད་དུ་ཁྱད་པར་མེད་པའི་ཕྱིར་སེམས་རྣམ་པར
གཡེངས་ཏེ། འཆལ་བའི་ཚུལ་ཁྲིམས་སྤྱོད་པ་མི་སྲིད་པ་འགྱུར་རོ། །
སྤོང་བའི་སེམས་པ་ཁས་ལེན་པ་ལ་ནི་རྣམ་པར་གཡེངས་པ་དང་
སེམས་མེད་པའི་གནས་སྐབས་ན་སྡོམ་པ་མེད་པར་ཐལ་བའི་ཉེས་པ་་་
འདི་ཡོད་པ་མ་ཡིན་ཏེ་འདི་ལྟར། སེམས་མེད་པའི་ཀནས་སྐབས་ན་ནི
འཆལ་བའི་ཚུལ་ཁྲིམས་ཀྱི་གཞི་ཉེ་བར་གནས་ཀྱང་གཞི་དེ་ལ་འཆལ་་་
བའི་ཚུལ་ཁྲིམས་ཀུན་ཏུ་སྤྱོད་པ་མི་སྲིད་པའི་ཕྱིར་དེའི་གནས་སྐབས་་་
ན་འཆལ་བའི་ཚུལ་ཁྲིམས་འགོག་པར་བྱེད་པའི་རྣམ་པར་རིག་བྱེད་་་་་
མ་ཡིན་པའམ་སྤོང་བའི་སེམས་པ་གང་ཡང་ཡོད་པར་ཁས་བླང་མི་
དགོས་སོ། །མྱོས་པ་ལ་སོགས་པ་སེམས་རྣམ་པར་གཡེངས་པའི་གནས་
སྐབས་ན་ནི་དྲན་པ་ཉེ་བར་མི་གནས་པས་སྤོང་བའི་སེམས་སྐྱེ་བའི་གོ་
སྐབས་མེད་ཅིང་རྣམ་པར་རིག་བྱེད་མ་ཡིན་པའི་གཟུགས་ཡོད་པར་་་་་
བརྟགས་ཀྱང་ཡང་དག་པར་བླངས་པའི་ཚུལ་དང་མི་མཐུན་པའི་ལུས་
ངག་གི་ཐ་སྙད་ལ་འཇུག་པ་དགག་པར་མི་ནུས་པས་དེའི་ཚེ་འཆལ་་་་་་
ཚུལ་འགོག་པའི་སྡོམ་པ་ཡོད་པར་བཏགས་པ་ལ་དོན་མེད་དོ། །འོན་
.217.

ཚེ1:|:ཀྱུཀབོ དེང་མདའ་བ་གཞོན་ནུ་བློ་གྲོས་ཀྱིས་མཛད།
ཀྱང་དེའི་༑ ཕྲོས་གཅོད་པ་ལ་སོགས་པ་ཡང་དག་པར་བླངས་པ་དང་་
འགལ་པའི་ལས་སྤྱད་ཀྱང་་སྡོམ་པ་འབྲལ་བར་མི་འགྱུར་ཏེ་དེའི་ཚེ་་་་
དྲན་པ་ཉེ་བར་མི་གནས་པས་ལས་དེ་ཀུན་ནས་སློང་བའི་ཉོན་མོངས་་
པའི་ཤུགས་དྲག་པོ་མེད་པ་དེའི་ཕྱིར་ནུས་པ་ཆུང་བས་སྤོང་བའི་་་་་
སེམས་པའི་ས་བོན་གྱི་ནུས་པ་ཉམས་པར་བྱེད་མི་ནུས་པའི་ཕྱིར་རོ།། །
གལ་ཏེ་སྔར་ལེན་པའི་དུས་ན་ཇི་སྲིད་འཚོའི་བར་དུ་སྲོག་གཅོད་པ་་་་་
ལས་ལྡོག་པ་ར་བགྱིའོ། །ཞེས་ཁས་བླངས་པའི་རྣམ་པར་རིག་བྱེད་དང་
འགལ་བ་སྐྱེས་པའི་ཕྱིར་ཇི་ལྟར་ན་སྡོམ་པ་འབྲལ་བར་མི་འགྱུར་ཞེ་ན།
དེའི་ཚེ་ན་ཡང་ཇི་སྲིད་འཚོའི་བར་དུ་སེམས་རྣམ་པར་གཡེངས་པ་
( ༣༤༣ན) དང་མ་གཡེངས་པའི་གནས་སྐབས་ཐམས་ཅད་དུ་སྲོག་་་་
གཅོད་པ་ལ་སོགས་པ་དགེ་སྦྱོང་གི་ཚུལ་དང་མི་མཐུན་པའི་ལས་་་་་་་་་
ཐམས་ཅད་ལས་ལྡོག་པར་བགྱིའོ། །ཞེས་ཁས་བླངས་པ་ནི་མ་ཡིན་ཏེ།
དེ་ལྟ་བུ་སྒྲུབ་པར་མི་ནུས་པའི་ཕྱིར་དང་། སྒྲུབ་པར་མི་ནུས་པའི་
བསླབ་པ་ཡང་དེ་བཞིན་གཤེགས་པས་གདུལ་བྱ་རྣམས་ལ་འཆའ་བར་
མི་མཛད་པའི་ཕྱིར་རོ། །དེ་བས་ན་དྲན་པ་ཉེ་བར་གནས་པའི་གནས་
སྐབས་ཐམས་ཅད་དུ་དགེ་སྦྱོང་གི་ཚུལ་དང་མི་མཐུན་པའི་ལས་
ཐམས་ཅད་ལས་ལྡོག་པར་བགྱིའོ། །ཞེས་ཁས་བླངས་པ་ཡིན་པས་ཉེས་
པ་མེད་དོ། །དེ་ལྟར་ན་སེམས་རྣམ་པར་གཡེངས་པ་དང་སེམས་མེད་
པའི་གནས་སྐབས་དག་ན་སྤོང་བའི་སེམས་པ་མངོན་གྱུར་ཁས་བླང་་
དུ་ནི་ནུས་པ་མེད་པའི་ཕྱིར་དང༌། མི་དགོངས་པའི་ཕྱིར་རིགས་པ་མ་
ཡིན་ལ། དེ་ལྟར་ན་ཡང་གནས་སྐབས་དེ་དག་ནི་སྡོམ་པ་དང་མི་ལྡན
·218.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པ་ནི་མ་ཡིན་ཏེ། སྤོང་བའི་སེམས་པ་དེ་དབང་དུ་ལྡན་པའི་ཕྱིར་དང་།
ལྡན་པ་དེ་ཡང་ས་བོན་དང་དབང་དང་མངོན་གྱུར་དུ་ལྡན་པ་གསུམ་་
གྱི་རང་བཞིན་དུ་བཤད་ཟན་པའི་ཕྱིར་རོ། །དེ་བས་ནི་ཇི་སྲིད་དུ་དྲན
པ་ཉེ་བར་གནས་པ་དེ་སྲིད་དུ་འཆལ་བའི་ཚུལ་ཁྲིམས་ཀྱི་གཞི་ཉེ་བར་
གནས་པ་དེ་སྤོང་བ་ལ་སེམས་མངོན་པར་འདུ་བྱེད་པའི་སེམས་པ་དེ་་
ཉིད་ཡང་དག་པར་བླངས་པའི་སྡོམ་པ་ཡིན་ནོ། །ཞེས་བྱ་བ་འདི་
རིགས་པ་ཡིན་ནོ། །སྤོང་བའི་སེམས་པ་དེ་ཡང་མི་མཐུན་ཕྱོགས་ཀྱི་
གཞི་ཉེ་བར་གནས་པ་ན་མངོན་གྱུར་དུ་ལྡན་ལ་གཞི་ཉེ་བར་མི་གནས་
པ་ན་ཡང་དབང་ངམ་ས་བོན་དུ་ལྡན་པའི་ཕྱིར་སྡོམ་པ་ཇི་སྲིད་འཚོའི་
བར་དུ་རྒྱུན་ཆགས་སུ་ལྡན་ནོ་ཞེས་བྱ་བ་གང་ཡང་འགལ་བ་མེད་དོ། །
སྤོང་བའི་སེམས་པ་དེ་ནི་གཞན་གྱིས་བརྟགས་པའི་རྣམ་པར་རིག་་་་
བྱེད་མ་ཡིན་པ་ལྟར་ཡོད་པར་མི་རྟོགས་པའི་ཉེས་པ་ཡང་མེད་དོ། །དེ་
ནི་རང་གིས་མྱོང་བའི་ཚུལ་གྱིས་རྟོགས་ལ། གཞན་གྱིས་ལུས་ངག་གི་ཐ་
སྙད་ལས་(༣༤༣བ)རྟོགས་པར་འགྱུར་བའི་ཕྱིར་རོ། །དེའི་ཕྱིར་
གཞུང་རྣམས་ལས་ཡང་དག་པའི་ལས་ཀྱི་མཐའ་ནི་གཞན་ཚུལ་ཁྲིམས་
རྣམ་པར་དག་པར་ཡིད་ཆེས་པའི་ཡན་ལག་ཏུ་བཤད་པ་ཡིན་ནོ།
གལ་ཏེ་སྡོམ་པ་གཟུགས་ཅན་མ་ཡིན་ན་ཞི་བའི་འོག་ཏུ་ཅིའི་ཕྱིར་རྒྱུན་
འཇུག་པར་མི་འགྱུར་ལུས་ཞིག་པས་སེམས་རྒྱུན་ཆད་དོ། །ཞེས་བྱ་བ་
ནི་རིགས་པ་མ་ཡིན་ནོ་ཞེ་ན། ཁས་གླ་ངས་པའི་དུས་ཀྱི་འཕེན་པ་
ཡོངས་སུ་རྫོགས་པའི་ཕྱིར་རྒྱུན་འཇུག་པར་མི་འགྱུར་རོ། །དེ་ཉིད་ཀྱི་
སྡོམ་པ་ལུས་ལ་བརྟེན་པར་གྲུབ་པ་ཡིན་ཏེ། གཞན་དུ་ན་ཇི་སྲིད་མྱ་
·210·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ངན་ལས་མ་འདས་ཀྱི་བར་དུ་ཞེས་ཅིའི་ཕྱིར་ཡང་དག་པར་མི་བྱེད།
སེམས་ནི་དེ་སྲིད་དུ་རྒྱུན་མི་འཇུག་པ་མ་ཡིན་ནོ་ཞེ་ན། སྡོམ་པའི་རྟེན་
ལུས་སུ་འདོད་པ་དག་གི་ལྟར་ན་ཡང་བསྙེན་གནས་པའི་སྡོམ་པ་་་་་་་་་་
མཚན་མོ་འདས་ནས་ཅིའི་ཕྱིར་གཏོང་། སྡོམ་པའི་རྟེན་ལུས་ནི་དེ་ཕྱིན་
ཆད་ཀྱང་མེད་པ་མ་ཡིན་ནོ་།གལ་ཏེ་ཁས་བླངས་པའི་དུས་རྫོགས་
པའི་ཕྱིར་རོ་ཞེ་ན། སྡོམ་པའི་རྟེན་ལུས་ནི་ཇི་སྲིད་འཚོའི་བར་དུ་རྒྱུན་
འཇུག་ན་ཅིའི་ཕྱིར་ཇི་སྲིད་འཚོའི་བར་དུ་སྡོམ་པ་ལེན་པར་མི་བྱེད་ཅི་
སྟེ་གང་ཟག་དེ་ནི་ཉོན་མོངས་པ་ཤས་ཆེ་བས་དེ་ཕན་ཆད་དུ་བསྲུང་་་
མི་ནུས་པས་དེའི་ཕྱིར་ཇི་སྲིད་འཚོའི་བར་དུ་ལེན་པར་མི་བྱེད་དོ་ཞེ་་་་
ན༑ དེ་ནི་འདི་ལ་ཡང་མཚུངས་ཏེ་འདི་ལྟར། གདུལ་བྱ་རྣམས་ཀྱིས་ཇི་
སྲིད་འཚོའི་བར་དུ་ཡང་དག་པར་བླངས་པ་དྲན་པས་སྡོམ་པ་བསྲུང་་་
བར་ནུས་ལ། གང་གི་ཚེ་ཤི་འཕོས་པ་དེའི་ཚེ་ཡང་དག་པར་བླངས་པ་
མི་དྲན་པས་བསྲུང་བར་མི་ནུས་པའི་ཕྱིར་ཇི་སྲིད་འཚོ་བ་ལས་ལྷག་་་་
པར་ཁས་ལེན་པར་མི་བྱེད་དོ། །དེ་ལྟར་ན་བྱང་ཆུབ་སེམས་དཔའི་
ཚུལ་ཁྲིམས་ཀྱི་སྡོམ་པ་ཡང་ཇི་སྲིད་འཚོའི་བར་དུ་ལེན་པར་རིགས་་་་་་
པར་འགྱུར་རོ་ཞེ་ན་མ་ཡིན་ཏེ། བྱང་ཆུབ་སེམས་དཔའ་རྣམས་གོ་ཆ་
ཆེན་པོ་བགོས་པ་དང་སེམས་རྒྱ་ཆེན་པོ་དང་སྟོབས་ཆེན་པོ་ལྷུར་བླང་་
བར་བྱ་བ་ཡིན་ལ། གང་གི་ཚེ་ཇི་སྲིད་འཚོའི་བར་དུ་ཞེས་ངེས་པའི་
བཟུང་ནས་( ༣༤༤ན) གོ་ཆ་ཆེན་པོ་བགོས་པར་མི་འགྱུར་ཞིང་བྱ་བ་
རྒྱ་ཆེན་པོ་ལ་སྤྲོ་བར་མི་འགྱུར་བས་རང་གི་བགྲོད་པ་དང་འགལ་བར་
འགྱུར་རོ། །གལ་ཏེ་བྱང་ཆུབ་མ་ཐོབ་ཀྱི་བར་དུ་ཁས་ལེན་པར་བྱེད་པ་་
•220.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ན་བྱ་བ་ཆེན་པོ་ལ་སྤྲོ་བ་དང་སེམས་སྟོབས་ཆེན་པོ་དང་ལྡན་པར
འགྱུར་བས་དེའི་ཕྱིར་ཤི་འཕོས་པའི་འོག་ཏུ་ཡང་དག་པར་བླངས་པ་་
དྲན་ནམ་མི་དྲན་ཡང་རུང་སྟེ་དགོས་པ་ཆེན་པོ་དང་ལྡན་པའི་ཕྱིར
བྱང་ཆུབ་ཀྱི་བར་དུ་ཁས་ལེན་པར་བྱེད་དོ། །གཞན་ཡང་བྱང་ཆུབ་
སེམས་དཔའི་ཚུལ་ཁྲིམས་ཀྱི་སྡོམ་པའི་ཆེད་དུ་བྱ་བའི་འབྲས་བུ་བྱང་་་་
ཆུབ་ཆེན་པོ་ཚེ་གཅིག་གིས་འགྲུབ་པ་མི་སྲིད་པའི་ཕྱིར་རོ། །ཉན་ཐོས་
རྣམས་ཀྱི་སོ་སོར་ཐར་པའི་སྡོམ་པའི་ཆེད་དུ་བྱ་བའི་འབྲས་བུ་མྱ་ངན་
་པ་ནི་ཚེ་གཅིག་ལ་ཡང་འགྲུབ་པའི་ཕྱིར་རོ། །གང་ཞིག་མྱ་
ངན་ལས་འདས་པ་དོན་དུ་གཉེར་བ་དེ་དག་ནི་ཚེ་འདི་ལ་འགྲུབ་པའི་
ངེས་པ་མེད་ཀྱང་མཐོང་བའི་ཆོས་ལ་མྱ་ངན་ལས་འདས་པ་མངོན་དུ་་
བྱའོ་ཞེས་འདུན་པ་དང་རྩོལ་བ་དྲག་པོ་བསྐྱེད་པར་བྱེད་དགོས་ཏེ། ཕྱི་
མ་ལ་ཡང་སྲིད་པ་ལེན་པའི་དོན་དུ་གཉེར་བ་ནི་མྱ་ངན་ལས་འདའ་་་
བ་འདོད་པ་རྣམས་ཀྱི་ཆ་མ་ཡིན་པའི་ཕྱིར། དེའི་ཕྱིར་ཡང་ཉན་ཐོས་
ཀྱི་སྡོམ་པ་ནི་ཇི་སྲིད་འཚོ་བ་ལས་ལྷག་པར་ལེན་པར་མི་བྱེད་དོ། །
གཉིས་པ་སོ་སོར་བཤད་པ་ལ་གསུམ་ལས། དང་པོ་སོ་སོར་ཐར་
པའི་སྡོམ་པ་ལ་ཡང་དབྱེ་བ་དང་གང་ཟག་ལ་དཔྱད་པ་དང་དགེ་་་་་
བསྙེན་ཁྱད་པར་དུ་བཤད་པ་དང་གསུམ་ལས། དང་པོ་ནི་རིས་བརྒྱད་
དེ༑ དེ་ལ་དགེ་སློང་གི་སྡོམ་པ་ནི། ཕམ་པ་བཞི་དང༌། ལྷག་མ་བཅུ་
གསུམ་དང་སྤང་ལྟུང་སུམ་ཅུ་དང༌། འབའ་ཞིག་པ་དགུ་བཅུ་དང་།
སོ་སོར་བཤགས་པ་བཞི་དང་། ཞེས་བྱས་བརྒྱ་རྩ་བཅུ་གཉིས་ཏེ་ལྟུང་
བ་སྡེ་ལྔ་ལ་ཉིས་བརྒྱ་ལྔ་བཅུ་རྩ་གསུམ་དུ་ཕྱེ་བ་དང་། གཞི་བསྡུས་ཀྱི་
·221·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཉེས་བྱས་སོགས་ལུས་ངག་གི་ལས་སྤང་བྱ་ཀུན་སྤོང་བ་བླངས་པ་དང་།
དགེ་སློང་མའི་སྡོམ་པ་ནི་དེ་བུད་མེད་ཀྱི་རྒྱུད་ལ་སྐྱེས་པའོ། །དགེ་སློང་
གི་སྡོམ་( ༣༤༤བ)པ་འདི་ནི་ཡན་ལག་བཞི་དང་ལྡན་པ་ཡིན་ཏེ
འདི་ལྟར། གཉེན་པོ་རྫོགས་པའི་ཡན་ལག་དང༌། དེ་དང་མཐུན་པའི་
ཆོས་ཀྱི་བསླབ་པའི་གཞི་ཡང་དག་པར་བླང་བའི་ཡན་ལག་དང་།
གཞན་གྱི་སེམས་རྗེས་སུ་བསྲུང་བའི་ཡན་ལག་དང་། བསླབ་པའི་ཆོས་
ཡང་དག་པར་བླངས་པ་རྗེས་སུ་བསྲུང་བའི་ཡན་ལག་གོ །དེ་ལ་གསོལ་
བ་དང་བཞིའི་ལས་བྱ་བ་དང་ཇི་ལྟར་བསླབ་པའི་གཞི་ཆེ་ལོང་ནོད་པ་
ནི་ཡན་ལག་དང་པོ་ཡིན་ནོ།།དེའི་འོག་ཏུ་འདུས་པ་སོ་སོར་ཐར་པ་ལ་
དགེ་སློང་གི་ཚུལ་ཁྲིམས་ཀྱི་རྗེས་སུ་མཐུན་པ་དང་དེ་དང་ལྡན་པའི་་་་་་
བསླབ་པའི་གཞི་ཐམས་ཅད་ལ་བསམས་ཤིང་སྤྱོད་པ་ནི་ཡན་ལག་
གཉིས་པ་ཡིན་ནོ། །།ཡན་ལག་དེ་གཉིས་དང་ལྡན་པའི་ཆོ་ག་ནི་སྤྱོད་
ཡུལ་ཕུན་སུམ་ཚོགས་པ་ཡན་ལག་གསུམ་པ་ཡིན་ནོ། །དེ་ལ་ཁ་ན་མ་ཐོ་
བ་ཙམ་ལ་ཡང་འཇིགས་པར་ལྟ་བ་དང་ཉེས་པ་མི་འབྱུང་བར་བྱ་བ་་་
དང་ཉེས་པ་འབྱུང་བ་ལས་བསླད་བའི་ཕྱིར་བསླབ་པའི་གཞི་
དག་པར་བླངས་ཏེ་སློབ་པ་ནི་ཡན་ལག་བཞི་པ་ཡིན་ནོ། །དགེ་སློང་
མའི་སྡོམ་པ་ནི་ཉོན་མོངས་པ་མང་བས་རིམ་གྱིས་དགེ་སློང་མ་བྱ་བའི་
ཆེད་དུ་དགེ་ཚུལ་མའི་སྤང་བྱའི་སྟེང་དུ། གཅིག་པུ་ལམ་དུ་མི་འགྲོ་
ཞིང༌༑ །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ཡང་རེག་པ་དང་། །དེ་
དང་ལྷན་ཅིག་འདུག་མི་བྱ། །ཁ་ན་མ་ཐོ་མི་བཅབ་ཅིང༌། །སྨྱན་དུ་
འགྱུར་བར་མི་བྱ་སྟེ། །འདི་རྣམས་དགེ་སློང་མ་རྣམས་ཀྱི། །ཆོས་དྲུག་
·222·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ༑
ཅེས་པ་ནི་རབ་ཏུ་བརྗོད།། །ས་ལེ་སྦྲམ་ནི་ལེན་པ་དང་། །གསང་བའི་
གནས་ཀྱི་སྤུ་འབྲེག་པ། །ས་རྣམས་རྐོ་བར་བྱེད་པ་དང་། །རྩྭ་སྔོན་ལ་
སོགས་གཅད་མི་བྱ། །བྱིན་ལེན་མ་བྱས་ཟ་བ་དང་།།གསོག་འཇོག་བྱས་
པ་ཟ་བ་ལས། །རབ་བཟློག་ཅེས་བྱ་དེ་བཞིན་གཞན། །རྗེས་མཐུན་ཆོས་
ནི་དྲུག་ཏུ་བརྗོད། །ཅེས་མེ་ཏོག་ཕྲེང་རྒྱུད་དུ་བཤད་པ་ལྟར་སློབ་པར་
བྱའོ༑ །དགེ་ཚུལ་གྱི་སྡོམ་པ་ནི། གང་ཞིག་སྲོག་གཅད་གཞན་གྱི་ནོར
འཕྲོག་དང་། །མི་ཚངས་སྤྱོད་རྫུན་བཅོས་པའི་ཆང་ལ་སོགས། །གར་
སོགས་ཕྲེང་སོགས་( ༣༤༥ན) མལ་ཆེན་མཐོ་བ་དང་། །ཕྱི་དྲོའི་ཁ་
ཟས་གསེར་དངུལ་གཉིས་སྤོང་སྟེ། །ཉོན་མོངས་དགྲ་གཡུལ་རྒྱལ་བྱེད
ཚུལ་ཁྲིམས་ཏེ། །དགེ་ཚུལ་བརྟུལ་ཞུགས་ཆུ་ལོན་བརྩིགས་པ་དང༌། །
ཞེས་པའི་སྤང་བྱ་བཅུ་སྤོང་པའོ། །དགེ་ཚུལ་མའི་སྡོམ་པ་ནི་བུད་མེད་
ལ་སྐྱེས་པའོ། །དེ་དག་རབ་ཏུ་བྱུང་བའི་སྡོམ་པ་ཡིན་ལ། དེ་དག་ནི
རང་གི ས་ལེན་པ་མིན་གྱི་གཞན་ཁོ་ན་ལས་བླང་བར་བྱ་བ་ཡིན་ཏེ།
གལ་ཏེ་རབ་ཏུ་བྱུང་བའི་སྡོམ་པ་དེ་དག་རང་ཉིད་ཀྱིས་བླང་བ
བཏུབ་ན་ནི་གང་དག་རབ་ཏུ་བྱུང་བར་འོས་པ་མ་ཡིན་པ་ལོག་པར་་་་
གཡེམ་དང་རྫུན་གྱི་ཚིག །ཆང་གི་བཏུང་བ་རྣམས་ལས་ལྡོག །ཅེས་པ་
ལྟར་སྤང་བྱ་ལྔ་སྤོང་པ་སྟེ། དགེ་བསྙེན་མའི་སྡོམ་པ་ནི་དེ་བུད་མེད་ཀྱི་
རྟེན་ལ་སྐྱེས་པའོ། །དགེ་བསྙེན་གྱི་སྡོམ་པ་དེ་ཡང་ཡན་ལག་གསུམ་
གྱིས་བསྡུས་ཏེ་འདི་ལྟར། གཞན་ལ་གནོད་པའི་དངོས་པོ་སྤང་བ་ཡང་
དག་པར་བླངས་པའི་ཡན་ལག་དང་། ཡང་དག་པར་བླང་ས་པ་ལས་
ཉམས་པ་ཕྱིར་གསོ་བའི་ཡན་ལག་དང་། ཡང་དག་པར་བླངས་པ་ལས་
.223.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མི་ཉམས་པའི་ཡན་ལག་གོ །དེ་ལ་གཞན་གྱི་སྲོག་དང་ལོངས་སྤྱོད་དང་
ཆུང་མ་ལ་གནོད་པ་སྤོང་བ་ནི་ཡན་ལག་དང་པོའོ། །རྫུན་དུ་སྨྲ་བ་སྤོང་
བ་ནི་ཡན་ལག་གཉིས་པའོ། །ཆང་དང་བཅོས་པའི་ཆང་དང་སྦྱར་བའི་
ཆང་དང་བ ག་མེད་པའི་གནས་སྤོང་བ་ནི་ཡན་ལག་གསུམ་པའོ། །
བསྙེན་གནས་པའི་སྡོམ་པ་ནི། །བཤེས་པའི་འཕྲིན་ཡིག་ཏུ། འཚེ་དང་
འཁྲིག་པ་ཆོམ་རྐུན་རྫུན། །ཆང་དང་དུས་མིན་ཟས་ལ་ཆགས། །མལ་
སྟན་མཐོ་ལ་དགའ་དང་གླུ། །གར་དང་ཕྲེང་བའི་ཁྱད་པར་སྤོང་། །དགྲ་
བཅོམ་བརྟུལ་ཞུགས་རྗེས་བྱེད་པའི། །ཡན་ལག་བརྒྱད་པ་འདི་ལྡན་ན།།
གསོ་སྦྱོང་ཞེས་པ་ལྟར་སྤང་བྱ་བརྒྱད་( ༣༤༥བ)སྤོང་བའོ། །དེ་ཡང་
ཡན་ལག་ལྔས་བསྡུས་པ་ཡིན་ཏེ་འདི་ལྟར། གཞན་ལ་གནོད་པ་སྤོང་བ་
ཡང་དག་པར་ལེན་པའི་ཡན་ལག་དང་། བདག་དང་གཞན་ལ་གནོད་
པ་སྤོང་བ་ཡང་དག་པར་ལེན་པའི་ཡན་ལག་དང་། ཡང་དག་པ་
བླངས་པ་ལས་ཉམས་པ་ཕྱིར་གསོ་བའི་ཡན་ལག་དང་། ཡང་དག་པར་
བླངས་པ་ལས་མི་ཉམས་པར་བྱ་བའི་ཕྱིར་དྲན་པ་ཉེ་བ་འཇོག་པའི་་་་་
ཡན་ལག་དང་། དྲན་པ་རྨོངས་པར་མི་འགྱུར་པའི་གོ །དེ་ལ་གཞན་གྱི་
སྲོག་དང་ལོངས་སྤྱོད་ལ་གནོད་པ་སྤོང་བ་ཡན་ལག་དང་པོའོ། །མི་
ཚངས་པར་སྤྱོད་པ་སྤོང་བ་ནི་ཡན་ལག་གཉིས་པ་ཡིན་ཏེ་འདི་ལྟར།
དེ་སྤངས་པ་ནི་རང་གི་ཆུང་མ་ལ་མི་བརྟེན་པས་བདག་ལ་གནོད་པར་
མི་འགྱུར་ཞིང་གཞན་གྱི་ཆུང་མ་མི་བརྟེན་པས་གཞན་ལ་གནོད་པར་་་
ཡང་མི་འགྱུར་པའི་ཕྱིར་རོ། །རྫུན་སྨྲ་བ་སྤོང་བ་ནི་ཡན་ལག་གསུམ་པ་
ཡིན་ནོ། །ཆང་དང་བཅོས་པའི་ཆང་དང་སྦྱར་བའི་ཆང་དང་བག་མེད་
•224..

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་གནས་སྤོང་བ་མ་གཏོགས་པ་དེ་ལས་གཞན་པའི་གནས་གསུམ་་
པོ་སྤོང་བ་ནི་ཡན་ལག་བཞི་པ་ཡིན་ནོ། །ཅིའི་ཕྱིར་ཞེ་ན་འདི་ལྟར། དེ་
དུས་རྟག་དུ་གར་དང་གླུ་དང་རོལ་མོའི་སྒྲ་དང་སྤོས་དང་མེ་ཏོག་གི་་་
ཕྲེང་བ་དང་ཁྲི་སྟན་མཐོན་པོ་དང་དུས་མ་ཡིན་པའི་ཟས་ལ་བརྟེན་པ་
དེ་དག་གིས་བདག་ཉིད་དབེན་པར་ཡུད་ཙམ་ལ་མཐོང་བ་ན་བདག་་་
ནི་གསོ་སྦྱོང་གིས་གསོ་སྦྱོང་བྱས་པ་ཡིན་ནོ་སྙམ་དུ་དུས་རྟག་ཏུ་དྲན་་་་
པ་ཉེ་བར་བཞག་པ་ལ་གནས་པར་འགྱུར་པའི་ཕྱིར་རོ། །ཆང་ལ་
སོགས་པ་སྤོང་བ་ནི་ཡན་ལག་ལྔ་པ་ཡིན་ཏེ་འདི་ལྟར། བདག་ནི་དྲན་
པ་ཉེ་བར་བཞག་སྟེ་གནས་པ་ཡིན་ནོ་སྙམ་དུ་སེམས་ཀྱང་ཡན་ལག་་་་
དེས་ནི་ཆང་གིས་མྱོངས་བས་མྱོས་ཤིང་རྨོངས་ཏེ་རང་དབང་མེད
པར་འཇུག་པ་འགྱུར་པའི་ཕྱིར་རོ། །ཕྱི་མ་གསུམ་ནི་ཁྱིམ་པའི་ཕྱོགས་
སུ་གཏོགས་པའི་སྡོམ་པ་ཡིན་ལ་དེ་དག་ནི་རང་གིས་ཀྱང་ལེན་པར་་་་་
བྱེད་ལ། གཞན་ལས་ཀྱང་ལེན་པར་བྱེད་དོ། །གལ་ཏེ་དེ་དག་ལ་རང་
གིས་བླངས་པ་ཡང་ཡོད་ན་དེ་ཅིའི་ཕྱིར་(༣༤༦བ) གཞན་ལས་ལེན་་
པར་བྱེད་ཅེ་ན། གཉིས་པོ་འདི་དག་ཚུལ་ཁྲིམས་འཆལ་བ་སྤོང་བ།
ཡང་དག་པར་བླངས་པའི་ཚུལ་ཁྲིམས་རྗེས་སུ་བསྲུང་བའི་ཡན་ལག་་་་
ཡིན་ཏེ་འདི་ལྟར། ངོ་ཚ་ཤེས་པ་དང་ཁྲེལ་ཡོད་པའོ། །གཞན་ལ་ཡང་
དག་པར་བླངས་པ་ན་ཁ་ན་མ་ཐོ་བ་ཀུན་ཏུ་སྤྱོད་པའི་གཞི་ཉེ་བར་་་་་་
གནས་ཀྱང་གནས་ལ་བརྟེན་པ་དང་། འདི་ལ་བརྟེན་ནས་འཛེམ་པ་ཉེ་
བར་གནས་པས་འགྱུར་བས་དེའི་ཕྱིར་གཞན་ལས་ཡང་དག་པར་ལེན་
པར་བྱེད་དོ། །འབོགས་པར་བྱེད་པ་ཉེ་བར་མི་གནས་པ་ན་རང་གི་
•225.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་དག་པར་བླངས་ཤིང་དེ་ཁོ་ན་ཉིད་བསྲུང་བར་བྱེད་པ་གང་ཡིན་་
པ་དེ་ལ་ཡང་བསོད་ནམས་མཚུངས་ཤིང་ཁྱད་པར་མེད་པའི་སྐྱེས
པར་རིག་པར་བྱའོ། །ཅིའི་ཕྱིར་བསྙེན་གནས་པའི་སྡོམ་པ་ལས་དགེ་
ཚུལ་གྱི་སྡོམ་པ་ལ་གསེར་དངུལ་ལེན་པ་སྤོང་བར་བཅའ་བ་མཛད་ཅེ་་
ན་འདི་ལྟར། དགེ་ཚུལ་ནི་རབ་ཏུ་བྱུང་བའི་ཕྱོགས་ལ་གནས་པས་རབ་
ཏུ་བྱུང་བ་ལ་ནི་གནས་གཉིས་ཤིན་ཏུ་མི་མཛེས་ཤིང་ཚུལ་དང་མི་་་་་་་་
མཐུན་པ་ཡིན་ཏེ་འདི་ལྟར། འདོད་པ་བསོད་ནམས་ཀྱི་མཐར་ལྷུང་བ་
རྩེད་མོའི་དགའ་བ་དང་། ཆ་སྒེག་ཇི་ལྟར་འདོད་པ་བཞིན་དུ་སྤྱོད་པ་
ལ་བརྩོན་པ་གང་ཡིན་པ་དང་། གསོག་འཇོག་གི་ལོངས་སྤྱོད་པའོ། །དེ་
ལ་ཚུལ་དང་མི་མཐུན་པའི་གནས་དང་པོ་སྤང་བའི་ཕྱིར་ནི་གར་དང་་
གླུ་དང་རོལ་མོའི་སྒྲ་ལ་སོགས་པ་ནས། དུས་མ་ཡིན་པའི་ཟས་ཀྱི་བར་
དུ་སྤོང་བ་བཅས་སོ། །ཚུལ་དང་མི་མཐུན་པའི་གནས་གཉིས་པ་སྤང་
བའི་ཕྱིར་གསེར་དངུལ་ལེན་པ་སྤོང་བ་བཅས་ཏེ། གསེར་དངུལ་ནི་
གསོག་འཇོག་ཐམས་ཅད་ཀྱི་རྩ་བ་དང་གཙོ་བོ་ཡིན་པའི་ཕྱིར་རོ། །
ཁྱིམ་པའི་ཕྱོགས་ལ་ནི་གསོག་འཇོག་དེ་ཙམ་དུ་ཉེས་པ་མི་ཆེ་ཞིང་ཚུལ་
དང་མི་མཐུན་པ་མེད་པས་དེའི་ཕྱིར་བསྙེན་གནས་ཀྱི་ཡན་ལག་ཏུ
གསེར་དངུལ་ལེན་པ་སྤོང་བ་མ་བཅས་སོ། །ཅིའི་ཕྱིར་གར་དང་གླུ་
དང་( ༣༤༦བ)རོལ་མོའི་སྒྲ་དང་སྤོས་དང་ཕྲེང་བ་དང་བྱུག་པ
འཆང་བ་གང་ཡིན་པ་བསྙེན་གནས་པའི་སྡོམ་པ་ལ་ནི་ཡ་ལག་་་་་་་་་
གཅིག་ཏུ་བྱས་ལ། དགེ་ཚུལ་ལ་ནི་ཡན་ལག་གཉིས་སུ་མཛད་དེ་བཅས་
ཤེ་ན། ཁྱིམ་པ་ལ་ཅི་ནས་ཀྱང་དེ་ལས་འགལ་ན་ཉེས་པ་གཅིག
•226.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཤགས་པར་ཟད་ཀྱི་གཉིས་མི་དགོས་པར་བྱ་བའི་ཕྱིར་ཡང་བར་
མཛད་ནས་བསླབ་པ་གཅིག་ཏུ་བསྡུས་ལ་རབ་ཏུ་བྱུང་བའི་ཚུལ་དང་་་
མི་མཐུན་པས་དེ་དང་འགལ་ན་ཉེས་པ་གཉིས་བཤགས་དགོས་ཀྱི་་་་་་་
གཅིག་མ་ཡིན་པར་བྱ་བའི་ཕྱིར་ལྕི་བར་མཛད་ནས་ཡན་ལག་གཉིས་་་
སུ་བཅས་སོ། །སྡོམ་པ་དེ་དག་གི་དབྱེ་བ་དང་བསྡུ་བ་ཇི་ལྟ་བུ་ཞེ་ན།
སྡོམ་པ་ཡང་དག་པར་བླངས་པ་དེ་དག་ཀྱང་རྒྱས་པར་ཕྱེ་ན་རྣམ་པར་
བརྒྱར་གཏོགས་པར་རིག་པར་བྱ་སྟེ་འདི་ལྟར། མི་དགེ་བ་བཅུའི་ལས་
ཀྱི་ལམ་གྱི་ཕྱོགས་རེ་སྤོང་བ་བཅུ་དང༌། ཕལ་ཆེར་སྤོང་བ་བཅུ་དང་
མཐའ་དག་སྤོང་བ་བཅུ་དང་། དུས་ཡུན་ཐུང་ངུར་སྤོང་བ་བཅུ་དང་།
དུས་ཡུན་རིང་པོར་སྤོང་བ་བཅུ་དང༌། ཇི་སྲིད་འཚོའི་བར་དུ་སྤོང་བ
བཅུ་དང་། རང་ཉིད་སྤོང་བ་བཅུ་དང་། གཞན་སྤོང་དུ་འཇུག་པ་བཅུ་
དང་༑ དེ་དག་གི་བསྔགས་པ་རྣམ་གྲངས་དུ་མར་བརྗོད་པ་བཅུ་དང་།
གཞན་སྤོང་བ་མཐོང་བ་ལ་དགའ་བ་དང་ཡིད་བདེ་བ་འཛིན་པ་་་
བཅུའོ༑།དེ་དག་ཐམས་ཅད་ཀྱང་རྣམ་པ་བརྒྱད་དུ་འགྱུར་ཏེ་འདི་ལྟར།
ཀུན་ནས་སློང་བའི་སྡོམ་པ་དང༌། ཡོངས་སུ་འཛིན་པའི་སྡོམ་པ་དང་།
ཀུན་ཏུ་བསྲུང་བའི་སྡོམ་པ་དང་། ཕྱིར་ལེན་པའི་སྡོམ་པ་དང་། སྡོམ་པ་
ཆུང་ངུ་དང་། སྡོམ་པ་འབྲིང་དང་། སྡོམ་པ་ཆེན་པོ་དང་། ཡོངས་སུ་
དག་པའི་སྡོམ་པའོ། །དེ་ལ་ཡང་དག་པར་ལེན་པའི་སྔ་རོལ་ཏུ་སྤོང་བ
ཡང་དག་པར་བླང་ངོ་སྙམ་དུ་སེམས་མངོན་པར་འདུ་བྱེད་པ་གང་་་་་
ཡིན་པ་དེ་ནི་དང་པོའོ། །གང་གི་ཚེ་སྤོང་བ་ཡང་དག་པར་ལེན་ཅིང་
འཛིན་པར་བྱེད་པ་དེ་ནི་གཉིས་པའོ། །དེའི་འོག་ཏུ་སྤོང་བའི་སེམས་
·227·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་དབང་པོ་ལྔས་ཡོངས་སུ་ཟིན་པ་གནས་སྐབས་ཐམས་ཅད་དུ་
བོན་དང་ལྡན་ཞིང་སྐབས་སྐབས་སུ་མངོན་དུ་གྱུར་པའི་སྒོ་ནས་ཇི་་་་་
ལྟར་(༣༤༧ན)བླངས་པ་ཀུན་ཏུ་བསླང་བ་ཉིད་འབྱུང་ཞིང་དེས་་་་
སྡིག་པའི་གྲོགས་པོ་དང་ཕྲད་པའམ་ཉོན་མོངས་པ་མང་བས་སྡིག་པ་་
ཀུན་ཏུ་སྤྱོད་པ་ལ་འདུན་པ་འབྱུང་ངོ་ཅོག་འཛེམ་ཞིང༌། བདག་འགལ་
བར་གྱུར་ཅིང་ངན་སོང་དུ་འགྲོ་བར་ནི་མི་རུང་ངོ་སྙམ་ནས་སེམས་་་་་
པར་བྱེད་པ་དེ་ནི་གསུམ་པ་ཡིན་ནོ། །གལ་ཏེ་བརྒྱ་ལ་བརྗེད་པས་སྡིག་
པ་ཀུན་ཏུ་སྤྱད་ན་མྱུར་བ་མྱུར་བར་དེ་ཁོ་ནར་དྲན་པ་ཉེ་བར་བཞག་་་
སྟེ་ཉེས་པ་ལ་ཉེས་པར་འཆགས་ཤིང་སླར་སྡོམ་པར་བྱེད་པ་ནི་བཞི་པ་
ཡིན་ནོ། །ལས་ལམ་གྱི་ཕྱོགས་གཅིག་སྤོང་བར་བྱེད་པ་དང་དུས་ཡུན་
ཐུང་ངུ་དང་བདག་ཉིད་ཙམ་སྤོང་བར་བྱེད་པ་དེ་ནི་ཆུང་ངུ་ཡིན་ནོ། །
ཕལ་ཆེར་སྤོང་བ་དང་དུས་ཡུན་རིང་པོར་སྤོང་བ་དང་གཞན་ཡང་
སྤོང་དུ་འཇུག་པ་ནི་འབྲིང་ཡིན། ཐམས་ཅད་དང་དུས་ཐམས་ཅད་དུ་
བདག་ཉིད་ཀྱང་སྤོང་ལ་གཞན་ཡང་སྤོང་དུ་འཇུག་པ་དང་དེ་དག་གི་་
བསྔགས་པ་རྣམ་གྲངས་དུ་མར་བརྗོད་པ་དང་ཆོས་མཐུན་པ་མཐོང་་་་
ན་དགའ་བ་དང་ཡིད་བདེ་བ་འཛིན་པ་དེ་ནི་ཆེན་པོ་ཡིན་ནོ། །དེ་ལྟ་
བུའི་ཡང་དག་པར་བླངས་པའི་སྡོམ་པ་སྐྱོན་མེད་པ་ལ་བརྟེན་ནས་་་
ཟག་བཅས་ཀྱི་བསམ་གཏན་གྱིས་འཆལ་བའི་ཚུལ་ཁྲིམས་ཀྱི་ས་བོན་་
वि
་གནས་ཀྱིས་ཉམས་པར་བྱས་པ་དང༌། བདེན་པ་མངོན་པར་རྟོགས་
ཏེ་འཆལ་བའི་ཚུལ་ཁྲིམས་ཀྱི་ས་བོན་ཡང་དག་པར་བཅོམ་པ་གང་་་་་
ཡིན་པ་དེ་ནི་ཡོངས་སུ་དག་པའི་སྡོམ་པ་ཡིན་ནོ། །སྡོམ་པ་རྣམ་པ་
·228·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བརྒྱད་པོ་དེ་དག་ཀྱང་མདོར་བསྡུ་ན་སྡོམ་པ་རྣམ་པ་གསུམ་དུ་འགྱུར་་
ཏེ་འདི་ལྟར། ཡང་དག་པར་ལེན་པའི་སྡོམ་པ་དང་། ཀུན་ཏུ་འཛིན
པའི་སྡོམ་པ་དང་། ཡོངས་སུ་དག་པའི་སྡོམ་པའོ། །དེ་ལ་སྡོམ་པ་དང་
པོ་གཉིས་ནི་ཡང་དག་པར་ལེན་པའི་སྡོམ་པ་ཡིན་ནོ། །ཀུན་ཏུ་བསྲུང་
བའི་སྡོམ་པ་དང་ཕྱིར་ལེན་པའི་སྡོམ་པ་གཉིས་ནི་ཀུན་ཏུ་འཛིན་པའི་་
སྡོམ་པ་ཡིན་ནོ། །སྡོམ་པ་ཆུང་ངུ་དང་འབྲིང་དང་ཆེན་པོ་རྣམས་ནི་དེ་
གཉིས་ཀའི་ཁོངས་སུ་གཏོགས་པར་ཤེས་པར་བྱའོ། །ཡང་དག་པར་
ལེན་( ༣༤༧བ)པའི་སྡོམ་པ་དང་ཀུན་ཏུ་འཛིན་པའི་སྡོམ་པ་གཉིས་
ཟག་པ་དང་བཅས་པ་དང་ཟག་པ་མེད་པའི་སེམས་ཀྱིས་ཡོངས་སུ་་
དག་པར་བྱས་པ་ནི་ཡོངས་སུ་དག་པའི་སྡོམ་པ་ཡིན་ལ་དེ་ཡང་བསམ་
གཏན་དང་ཟག་མེད་ཀྱི་སྡོམ་པ་ལ་གཉིས་ཡིན་ནོ། །དེ་ལ་རྒྱུ་དུས་དགེ་
སློང་གི་སྡོམ་པ་ལེན་པར་མི་འགྱུར་ཞིང་ལེན་པར་འདོད་ཀྱང་ཐོབ་་་
པར་མི་འགྱུར་ཞེ་ན་མདོར་བསྡུ་ན་རྒྱུ་དྲུག་གིས་ཏེ། བསམ་པ་ཉམས་
པ་དང་། ལུས་ཉམས་པ་དང་། སྐྱེས་པ་ཉམས་པ་དང་། དགེ་བའི་ཆོས་
ཉམས་པ་དང་། གཞན་གྱི་དབང་དུ་གྱུར་པ་དང་། གཞན་རྗེས་སུ་
བསྲུང་བའོ། །དེ་ལ་བསམ་པ་ཉམས་པ་ནི་སྙིང་ཐག་པ་ནས་ལེན་
འདོད་མེད་པར་འཇིགས་སྐྱོབ་ལ་སོགས་པའི་དོན་དུ་གཞན་ངོ་ཙམ་་་་
དུ་བསླང་པ་ལེན་པའོ། །ལུས་ཉམས་པ་ནི་འབྲས་དང་ཕོལ་མིག་ལ་
སོགས་པ བར་ཆད་ཀྱི་ཆོས་སུ་གསུངས་པའི་ནད་རྣམས་དང་ལྡན་པའོ།
སྐྱེས་པ་ཉམས་པ་ནི་ཟ་མ་དང་མ་ནིང་ལ་སོགས་པའོ། །དགེ་བའི་ཆོས་
ཉམས་པ་ནི་མཚམས་མེད་བྱེད་པ་དང་མུ་སྟེགས་ཅན་དང་རྐུ་ཐབས་་་
•229·

རྗེ་བཙུན་རེད་མདའ་ང་གཞོན་ནུ་བློ་གྲོས་ཀྱིས་མཛད།
སུ་གནས་པ་དང་ཐ་དད་དུ་གནས་པ་དང་གནས་པར་མི་བྱ་བ་རྣམས་
ཡིན་ནོ། །གཞན་གྱི་དབང་དུ་གྱུར་པ་ནི་ཕ་མས་མ་གནང་བ་ལ་སོགས་
པའོ༑ །གཞན་རྗེས་སུ་བསྲུང་བ་ནི་སྤྲུལ་པའོ། །དེ་ལ་གཉིས་པ་དང་ལྔ་
པ་ནི་མཛེས་པ་དང་གནས་པའི་བར་དུ་གཅོད་པ་ཡིན་གྱི་སྡོམ་པ་སྐྱེ་་་
བའི་བར་དུ་གཅོད་པ་ནི་མ་ཡིན་ནོ། །གཞན་རྣམས་ནི་སྐྱེ་བའི་བར་དུ་
གཅོད་པ་ཡིན་ནོ། །རྒྱུ་དུས་དགེ་བསྙེན་གྱི་སྡོམ་པ་ལེན་པར་མི་འགྱུར་
ཞེ་ན་མདོར་བསྡུ་ན་གཉིས་ཀྱིས་ཏེ་བསམ་པ་ཉམས་པ་དང་སྐྱེས་པ་་་་་
ཉམས་པས་སོ། །དེ་ལ་བསམས་པ་ཉམས་པས་ནི་རྣམ་པ་ཐམས་ཅད་
དུ་ལེན་པར་མི་འགྱུར་བ་ཁོ་ནར་ཁོང་དུ་ཆུད་པར་བྱའོ། །སྐྱེས་པ་
ཉམས་པས་མི་ལེན་པ་ཡིན་དུ་ཟིན་ཀྱང་དགེ་བསྙེན་དུ་བརྗོད་པར
བྱའོ༑ །རྒྱུ་རྐྱེན་འོག་ནས་བཤད་པར་བྱའོ། །བསྙེན་གནས་པའི་སྡོམ་པ་
ནི་བསམ་པ་ཉམས་པ་ཁོ་ནས་ལེན་པ་མི་འགྱུར་( ༣༤༨ན)པར་་་་
བརྗོད་པར་བྱའོ། །དེ་ལ་རྒྱུ་དུས་དགེ་སློང་གི་སྡོམ་པ་བླངས་ཀྱང་
གཏོང་བར་འགྱུར་ཞེ་ན་མདོར་བསྡུ་ན་རྒྱུ་ལྔ་སྟེ། བསླབ་པའི་གཞི་
འབུལ་བ་དང་། རྩ་བའི་ལྟུང་བ་ལྷག་པར་སྤྱད་པ་དང་མཚན་ནུབ་
ཅིང་མཚན་གཉིས་སྐྱེས་པ་དང་། དགེ་བའི་རྩ་བ་གཅད་པ་དང་།
རིགས་མཐུན་སྤངས་པས་ཀྱང་དགེ་སློང་གི་སྡོམ་པ་བླངས་པ་གཏོང
བར་འགྱུར་རོ། །དམ་པའི་ཆོས་ནུབ་པ་ལ་ནི་མ་བླངས་པ་བླང་དུ་མེད་
ཀྱི་སྔར་བླངས་པ་ནི་མི་གཏོང་བར་རིག་པར་བྱ་སྟེ་འདི་ལྟར། དེའི་ཚེ་
ན་དུས་ངན་པ་བྱུང་བས་སེམས་ཅན་འགའ་ཡང་བསམ་པ་གཉིས
པས་བསྙེན་པར་རྫོགས་པར་འགྱུར་བ་མེད་པ་ནི་དགེ་སྦྱོང་གི་འབྲས་་་
·230·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བུ་ཐོབ་པ་ལྟ་སྨོས་ཀྱང་ཅི་དགོས་པའི་ཕྱིར་རོ། །དགེ་བསྙེན་གྱི་སྡོམ་པ་
ནི་མི་མཐུན་པའི་སེམས་སྐྱེས་པ་དང་དགེ་བའི་རྩ་བ་ཆད་པ་དང་རིས་
མཐུན་སྤོང་བས་གཏོང་བར་རིག་པར་བྱའོ། །དམ་པའི་ཆོས་ནུབ་པས་
དགེ་སློང་གི་སྡོམ་པ་ཇི་ལྟ་བ་བཞིན་དུ་དགེ་བསྙེན་དང་བསྙེན་གནས་་
པའི་སྡོམ་པ་ཡང་དེ་བཞིན་དུ་རིག་པར་བྱའོ། །བསྙེན་གནས་ཀྱི་སྡོམ་
པ་ནི་མི་མཐུན་པའི་སེམས་སྐྱེས་པ་དང་མཚན་འདས་པ་དང་སྔ་རོལ་་
ཏུ་རིས་མཐུན་སྤོང་བས་གཏོང་བར་ཁོང་དུ་ཆུད་པར་བྱའོ། །
གཉིས་པ་སྡོམ་པའི་རྟེན་གྱི་གང་ཟག་ལ་དཔྱད་པ་ནི། རབ་ཏུ་བྱུང་
བའི་སྡོམ་པ་གང་ཟག་ཇི་ལྟ་བུའི་དབང་དུ་བྱས་ནས་རྣམ་པར་བཞག་་
ཅེས་པ་ལ་སོགས་པ་གསུངས་སོ། །དེ་ལ་དོན་ནི་འདི་ཡིན་ཏེ། ཅིའི་ཕྱིར་
བཅོམ་ལྡན་འདས་ཀྱིས་སྡོམ་པ་གསུམ་པོ་འདི་ལྟ་སྟེ་དགེ་སློང་གི་སྡོམ་་
པ་དང་དགེ་བསྙེན་གྱི་སྡོམ་པ་དང་བསྙེན་གནས་ཀྱི་སྡོམ་པ་དེ་དག་་་་་
རྣམ་པར་བཞག་ཅེ་ན། རྒྱུ་གསུམ་གྱིས་ཏེ་འདི་ལྟར། གདུལ་བྱ་ནི་གང་
དག་ཉེས་པར་སྤྱོད་པ་ལས་དབེན་པར་སྤྱོད་ཅིང་འདོད་པ་ལས་་་་་་་་
དབེན་པར་སྤྱོད་པ་དག་ཀྱང་ཡོད། གང་དག་འདོད་པ་ལས་དབེན་
པར་མི་སྤྱོད་ཅིང་ཉེས་པར་སྤྱོད་པ་ལ་དབེན་པར་སྤྱོད་པ་དག་ཀྱང་་་་
ངོ་༑ །གང་དག་ཉེས་པར་སྤྱོད་པ་ལ་དབེན་པར་མི་སྤྱོད་ཅིང་འདོད་པ་
ཡང་དབེན་པར་མི་སྤྱོད་པ་དག་(༣༤༨བ)ཀྱང་ཡོད་དོ། །དེ་ལ་
གདུལ་བྱ་དང་པོའི་དབང་དུ་མཛད་ནས་དགེ་སློང་གི་སྡོམ་པ་རྣམ་་་་་་
པར་བཞག་སྟེ་དེ་ནི་སྲོག་གཅོད་པ་ལ་སོགས་པ་ཉེས་པར་སྤྱོད་པ་ལས་
ཀྱང་དབེན་པར་སྤྱོད་ལ་མི་ཚངས་པར་སྤྱོད་པའི་འདོད་པ་ལས་ཀྱང་་
༢·231·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབེན་པར་སྤྱོད་པས་རབ་ཏུ་ཕྱེ་བ་ཡིན་པའི་ཕྱིར་རོ།
།གདུལ་བྱ་
གཉིས་པའི་དབང་དུ་མཛད་ནས་དགེ་བསྙེན་གྱི་སྡོམ་པ་རྣམ་པར་་་་་་་
བཞག་སྟེ་ཁྱིམ་གྱི་གནས་ནས་ནོད་པ་དང་ཉོན་མོངས་པའི་གནས་ན་་་
གནས་པས་ནི་བསླབ་པའི་གཞིའི་ཚིགས་གཅིག་ཏུ་ལུ་གུ་རྒྱུད་ལྟར་
འབྲེལ་བ་ཡོངས་སུ་རྫོགས་པར་བསྲུང་མི་ནུས་པའི་ཕྱིར་རོ། །གདུལ་བྱ
རྣམ་པ་གསུམ་པའི་དབང་དུ་མཛད་ནས་བསྙེན་གནས་ཀྱི་སྔོམ་པ་་་་་་་
རྣམ་པར་བཞག་སྟེ་དེ་ནི་གཉིས་ཀ་ལ་དབེན་པར་སྤྱོད་པ་མ་ཡིན་ཏེ་་་
དེ་གཉིས་ཀྱི་རྒྱུ་སྤོང་བ་ཙམ་ཡང་དག་པར་བླངས་ནས་བདག་ནི་ཁུར་་
ཤིན་ཏུ་ལྕི་བས་ནོན་པ་ཡིན་ནོ་སྙམ་དུ་སེམས་པའི་ཕྱིར་རོ། །དེའི་ཡན་
ལག་ནི་གསུམ་སྟེ། ཉེས་པ་སྤྱོད་པ་ལ་དབེན་པས་རབ་ཏུ་ཕྱེ་བ་ནི་དང་
པོ་གསུམ་མོ། །འདོད་པ་སྤྱོད་པ་ལས་དབེན་པར་རབ་ཏུ་ཕྱེ་བ་ནི་ཐ་མ་
བཞི་ཡིན་ནོ། །གཅིག་ནི་གཉིས་ཀས་རབ་ཏུ་ཕྱེ་བ་ཡིན་ཏེ་མི་ཚངས་
པར་སྤྱད་པ་སྤོང་བའོ། །དགེ་བསྙེན་ཁྱད་པར་དུ་བཤད་པ་ལ་གཉིས་
ལས་བསླབ་གྲངས་ལ་དཔྱད་པ་ནི། དགེ་བསྙེན་བསླབ་པའི་གཞི་ལྔའི་
ཕྱོགས་གཅིག་སྲོག་གཅོད་སྤོང་བ་ལྟ་བུ་གཅིག་གམ་གཉིས་ལ་སོགས་་་་
པ་ཡང་དག་པར་བླངས་ནས་སློབ་ན་དགེ་བསྙེན་གྱི་སྡོམ་པ་དང་ལྡན་་
པའམ་མི་ལྡན་པ་ཡིན་ཞེ་ན། མིང་ཆེན་གྱི་མདོར། བཙུན་པ་ཇི་ཙམ་
གྱིས་ན་སྣ་གཅིག་སྤྱོད་པའི་དགེ་བསྙེན་དུ་འགྱུར་ལགས་ཞེས་སོགས་་་་
ཞུས་པའི་ལན་དུ་གཅིག་སྤོང་བ་སྣ་གཅིག་སྤྱོད་པ་དང་གཉིས་སྤོང་བ་་
ཕྱོགས་གཅིག་སྤོང་བ་དང་གསུམ་པའམ་བཞི་སྤོང་ན་ཕལ་ཆེར་སྤྱོད་་
པ་དང་ལྔ་ཆར་སྤྱོད་ན་ཡོངས་སུ་རྫོགས་པའི་དགེ་བསྙེན་དུ་གསུངས་་
·232.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ཕྱིར་ཚུལ་ཁྲིམས་དང་ལྡན་པ་ཞེས་བྱ་ལ། བསླབ་པའི་གཞི་ལྷག་མ་
མི་བསྲུང་བ་ལ་ལྟོས་ནས་ཚུལ་ཁྲིམས་འཆལ་བ་( ༣༤༩ན)ཞེས་ཀྱང་་
བྱའོ༑ །གང་ཟག་ལ་དཔྱད་པ་ནི། ཟ་མ་དང་མ་ནིང་རྣམས་ལ་ཞེས་པ་
སྟེ༑ དགེ་སློང་དང་དགེ་སློང་མ་ལ་བསྙེན་བཀུར་བྱེད་པའི་ངང་ཚུལ་
ཅན་ནི་དགེ་བསྙེན་དང་དགེ་བསྙེན་མ་ཞེས་བྱ་བ་ཡིན་ན་དེ་དག་གིས་
དགེ་བསྙེན་གྱི་བསླབ་པའི་གཞི་བསྡམས་སུ་ཟིན་ཀྱང་དགེ་སློང་ལ་་་་་་
ཡང་དང་ཡང་དུ་ཀུན་ཏུ་འདྲིས་པས་བསྙེན་བཀུར་མི་བྱ་ལ་དགེ་སློང་་
མ་ལ་ཡང་མ་ཡིན་ནོ། །དགེ་སློང་དང་དགེ་སློང་མ་དེ་དག་གིས་ཀྱང་དེ
དག་ལས་བསྙེན་བཀུར་བ་བདག་གིར་མི་བྱ་ཞིང་རེག་པར་ཡང་མི་བྱ་་
ལ༑ དགེ་བསྙེན་དང་དགེ་བསྙེན་མ་ཇི་ལྟ་བ་དེ་བཞིན་དུ་ཡིད་བརྟན་
པར་ཡང་བྱ་བ་མ་ཡིན་པས་དགེ་སློང་དང་དགེ་སློང་མ་དག་ལ་བསྙེན་
བཀུར་བྱ་བའི་འོས་མ་ཡིན་ལ། དེའི་ཕྱིར་དགེ་སློང་དང་དགེ་སློང་མ་
དག་ལ་བསྙེན་བཀུར་བྱེད་པའི་དགེ་བསྙེན་ནི་བཀག་པཔ་ཡིན་ལ།།
སྐྱབས་སུ་སོང་ཞིང་དགེ་བསྙེན་གྱི་བསླབ་པའི་གཞི་ཡང་དག་པར
བླངས་ནས་བསྲུང་བར་བྱེད་པ་རྣམས་ཀྱི་བསོད་ནམས་ཡོངས་སུ་
འཛིན་པ་ནི་མཚུངས་པར་རིག་པར་བྱའོ། །མ་ནིང་ཞེས་བྱ་བ ་ལྟ་
བུ་ཞེ་ན་དེ་ནི་རྣམ་པ་ལྔ་སྟེ། དེ་ལ་སྐྱེས་ནས་མ་ནིང་དུ་གྱུར་པ་ནི་
གདོད་མ་ནས་ཕོ་མོའི་དབང་པོ་གང་ཡང་མི་ལྡན་པའོ། །ཕྲག་དོག་
ཅན་ནི་གཞན་གྱིས་འཁྲིག་པའི་ཆོས་བསྟེན་པ་མཐོང་ན་གདོད་སྐྱེས་་
པའི་སྤོབས་པ་སྐྱེ་བའོ། །ཟླ་བ་ཕྱེད་པ་ནི་དཀར་ཕྱོགས་སམ་ནག་
ཕྱོགས་གང་རུང་ལ་སྐྱེས་པར་འགྱུར་བའོ། །བླུགས་པ་ནི་ཁར་མི་གཙང་
•233.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
་བླུགས་ན་སྐྱེས་པར་འགྱུར་བའོ། །ཉམས་པ་ནི་མཚོན་ལ་སོགས་པས་
གཅད་པ་ལ་སོགས་པའོ། །བསྡུ་བར་ནི་མ་ནིང་གསུམ་གསུངས་ཏེ་འདི་
ལྟར༑ སྤོང་བ་མ་ནིང་དང༌། ཕྱོགས་གཅིག་པའི་མ་ནིང་དང་། ཉམས་
པའི་མ་ནིང་ངོ་། །དེ་ལ་སྐྱེས་པའམ་བུད་མེད་ཀྱི་དབང་པོ་དང་མི་ལྡན་
པར་བཙས་པ་གང་ཡིན་པ་དེ་ནི་སྤོང་བ་མ་ནིང་ཞེས་བྱའོ། །དེ་ནི་ངེའི་
མ་ནིང་དང་པོ་དང་འདྲའོ། །ཟླ་བ་ཕྱེད་ཅིང་སྐྱེས་པའི་སྤོབས་པ་སྐྱེ་བ་
དང་བདག་ཉིད་ལ་ཕ་རོལ་གྱིས་སུན་འབྱིན་པའི་མི་གཞན་དག་གིས་་
འཁྲིག་པའི་ཆོས་སྤྱོད་པ་མཐོང་ན་སྐྱེས་པའི་( ༣༤༩བ) སྤོབས་པ་སྐྱེ་་
བར་འགྱུར་བ་གང་ཡིན་པ་དེ་ནི་ཕྱོགས་གཅིག་པའི་མ་ནིང་ཞེས་བྱའོ།།
དེ་ནི་འདིའི་ཕྲག་དོག་ཅན་དང་ཟླ་བ་ཕྱེད་པ་ཡིན་ནོ། །ཉམས་པ་ནི་
འདྲའོ༑ །བླུགས་པའི་དོན་མ་བཤད་དོ། །དེ་ལ་མ་ནིང་དང་པོ་ནི་ཟ་མ་
ཡང་ཡིན་ལ་མ་ནིང་ཡང་ཡིན་ནོ། །གཉིས་པ་ནི་མ་ནིང་ཁོ་ན་ཡིན་ནོ། །
གསུམ་པ་ནི་གལ་ཏེ་ཕ་རོལ་པོ་དག་གིས་བདག་སུན་འབྱིན་པར་མི་་་་་
བྱེད་ན་ཟ་མ་ཁོ་ན་ཡིན་ལ་མ་ནིང་མ་ཡིན་ནོ། །གལ་ཏེ་སུན་འབྱིན་
པར་བྱེད་ན་ཟ་མ་དང་མ་ནིང་གཉིས་ཀ་ཡིན་ནོ། །ཅིའི་ཕྱིར་ཟ་མ་དང་
མ་ནིང་དག་རབ་ཏུ་དབྱུང་བར་མི་བྱ་ཞིང་བསྙེན་པར་རྫོགས་པར་མི་་
བྱ་ཞེ་ན། དེ་དག་ནི་སྐྱེས་པ་དང་བུད་མེད་གཉིས་ཀའི་ཉོན་མོངས་པ་
ཤས་ཆེ་བས་དགེ་སློང་གི་ཕྱོགས་སུ་བཞག་ན་ཡང་བུད་མེད་བསྟེན་
པའི་ཉེས་པར་འགྱུར་ལ། དགེ་སློང་མའི་ཕྱོགས་སུ་བཞག་ན་ཡང་ནོམ་
པ་དང་ཉུག་པ་ལ་སོགས་པའི་སྒོ་ནས་སྐྱེས་པ་བསྟེན་པའི་ཉེས་པར་་་་
འགྱུར་བ ས་དེའི་ཕྱིར་དེ་དག་ནི་རབ་ཏུ་དབྱུང་བར་འོ ས་པ་མ་ཡིན
234.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཞིང་བསྙེན་པར་རྫོགས་པར་བྱ་བ་གང་ཡང་མ་ཡིན་ནོ། །གཞན་ཡང་
དེ་དག་ནི་རང་བཞིན་གྱིས་ཉོན་མོངས་པའི་སྒྲིབ་པ་ཤས་ཆེ་བ་ཡིན་་
པའི་ཕྱིར་དེ་དག་གིས་སོ་སོར་བརྟགས་ཤིང་སོ་སོར་བརྟགས་ནས་རེ་་་
ཞིག་ཚུལ་ཁྲིམས་ཀྱི་ཕུང་པོ་ཡོངས་སུ་དག་པར་འགྱུར་བ་དེ་ལྟ་བུ་ལ་་
ཀུན་ཏུ་སྤྱོད་པའི་སོ་སོར་བརྟགས་པ་ཡང་བསྐྱེད་པར་མི་ནུས་ན་མིའི་་
ཆོས་བླ་མ་མངོན་སུམ་དུ་བྱེད་པར་ག་ལ་ནུས་ཏེ། དེའི་ཕྱིར་ཡང་རབ་
ཏུ་དབྱུང་བ་དང་བསྙེན་པར་རྫོགས་པའི་འོས་མ་ཡིན་ནོ། །གཉིས་པ་
བསམ་གཏན་གྱི་སྡོམ་པ་ནི། ཟག་བཅས་ཀྱི་བསམ་གཏན་ལ་བརྟེན་
ནས་སྲོག་གཅོད་པ་ལ་སོགས་འཆལ་བའི་ཚུལ་ཁྲིམས་ཀུན་ནས་སློང
བར་བྱེད་པའི་འདོད་པའི་ཉོན་མོངས་པ་རྣམས་ཀྱི་ས་བོན་ཞི་གནས་་་
ཀྱི་འཇོམས་པའི་དུས་ན་འདོད་པ་ནས་བསམ་གཏན་གསུམ་པའི་བར་
ལ་འདོད་ཆགས་དང་བྲལ་བས་སྤོང་བ་གང་ཡིན་པའོ། །བྱེ་བྲག་ནི
འདི་ཡོད་དེ། བསམ་གཏན་དང་པོའི་ཉེར་བསྡོགས་ཀྱིས་ནི་འཆལ་
བའི་ཚུལ་ཁྲིམས་ཀྱི་ས་བོན་དངོས་( ༣༥༠ན) སུ་འཇོམས་པར་བྱེད་་་
ལ༑ དང་པོའི་དངོས་གཞི་ནས་བཞི་པའི་བར་གྱིས་ནི་དེའི་སྤོབས་པ་
ཐག་བསྲིང་བར་བྱེད་པའི་གཉེན་པོ་ཡིན་པའི་ཕྱིར་བསམ་གཏན་གྱི་་་་
སྡོམ་པ་ཡོད་དོ། །།བསམ་གཏན་བཞི་པ་ལ་འདོད་ཆགས་དང་བྲལ་བ་
ནི༑ གཟུགས་མེད་པར་གཏོགས་པ་ཡིན་ལ། དེ་ན་ཡང་གཟུགས་མེད་
པའི་ཕྱིར་ཚུལ་ཁྲིམས་ཀྱི་སྡོམ་པ་རྣམ་པར་བཞག་པ་མེད་དོ། །།དེ་ནི་
འདོད་པ་ལས་འདོད་ཆགས་དང་བྲལ་བའི་རྣམ་གྲོལ་ལམ་དགུ་པ་ལ་་་
ཐོབ་ཅིང་། གང་གི་ཚེ་བསམ་གཏན་བཞི་པའི་དངོས་གཞི་དང་ཉེར་
235·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྡོགས་ཀྱི་སེམས་གཞན་ཐོབ་པ་དེའི་ཚེ་དེ་རྣམ་པར་དག་པར་ཁྱད་་
པར་དུ་འགྱུར་བ་ཙམ་དུ་ཟད་ཀྱི་བསམ་གཏན་གྱི་སྡོམ་པ་གཞན་དང་་
གཞན་ཐོབ་པ་ནི་མེད་དོ། །གང་གི་ཚེ་འདོད་པ་ལས་འདོད་ཆགས་
དང་བྲལ་བ་ལས་ཉམས་པ་དེའི་གཏོང་བར་འགྱུར་རོ། །གསུམ་པ་ཟག་
པ་མེད་པའི་སྡོམ་པ་ནི། བདེན་པ་མཐོང་བ་རྣམས་ཀྱིས་འཆལ་བའི་
ཚུལ་ཁྲིམས་ས་བོན་ཡང་དག་པར་བཅོམ་པའི་ཟག་མེད་ཀྱི་སྤངས་པ་་་
གང་ཡིན་པའོ། །དེ་ཡང་བདེན་པ་མངོན་པར་རྟོགས་པའི་ཚེ་ཐོབ་ལ་
འབྲས་བུ་ཕྱི་མ་དང་སྒོམ་ལམ་གྱི་གནས་སྐབས་ནི་གཉེན་པོ་དང
སྤངས་པ་གོང་ནས་གོང་དུ་ཁྱད་པར་དུ་འགྲོ་བ་ཙམ་དུ་ཟད་དོ། །
མདོར་ན་བསམ་གཏན་གྱི་སྡོམ་པ་ནི་འཆལ་བའི་ཚུལ་ཁྲིམས་ཀུན
ནས་སློང་བའི་ཉོན་མོངས་པའི་ས་བོན་ཉམས་པར་བྱེད་པའི་ཟག་
བཅས་ཀྱི་ཏིང་ངེ་འཛིན་དང་མཚུངས་པར་ལྡན་པའི་སེམས་པ་ཡིན་ལ།
ཟག་མེད་ཀྱི་སྡོམ་པ་ཡང་འཆལ་ཚུལ་གྱི་ས་བོན་ཡང་དག་པར་
འཇོམས་པར་བྱེད་པའི་ཟག་མེད་ཀྱི་ཏིང་ངེ་འཛིན་དང་མཚུངས་པར་
ལྡན་པའི་སེམས་པ་ཡིན་ནོ་ཞེས་ཤེས་པར་བྱའོ། །དེ་ལ་ཡང་དག་པར་
བླངས་པ་བརྡ་ལས་བྱུང་བའི་སྡོམ་པ་དེ་ཉིད་གང་གི་ཚེ་བསམ་གཏན་་་
གྱི་སེམས་ཐོབ་པ་དེའི་ཚེ་མི་མཐུན་ཕྱོགས་ཞི་གནས་ཀྱིས་ཉམས་པར་་་
བྱས་པས་བསམ་གཏན་གྱི་སྡོམ་པ་ཞེས་བྱ་བར་འགྱུར་རོ། །བསམ་
གཏན་གྱི་སྡོམ་པ་དེ་ཉིད་གང་གི་ཚེ་བདེན་པ་མངོན་(༣༥༠བ)པར་
རྟོགས་པ་དེའི་ཚེ་མི་མཐུན་ཕྱོགས་ཀྱི་ས་བོན་ཡང་དག་པར་བཅོམ་་་་་་
པས་ཟག་པ་མེད་པའི་སྡོམ་པ་ཞེས་བྱ་བར་འགྱུར་རོ། །དེའི་ཕྱིར་
·236·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འཕགས་པ་ཉན་ཐོས་དེ་དག་གིས་སོ་སོར་ཐར་པའི་སྡོམ་པ་དང
བསམ་གཏན་གྱི་སྡོམ་པ་དང་ཟག་པ་མེད་པས་སྡོམ་པ་རྣམས་མིང་
ཙམ་ཐ་དད་པར་ཟད་ཀྱི་རྗེས་སུ་ཐ་དད་པ་ནི་མ་ཡིན་ནོ། །དེ་བཞིན་
དུ་དགེ་སློང་བསམ་གཏན་ཐོབ་པ་དག་གི་སོ་སོར་ཐར་པའི་སྡོམ་པ་
དང་བསམ་གཏན་གྱི་སྡོམ་པ་ཡང་མིང་ཙམ་ཐ་དད་ཀྱི་རྫས་སུ་མ་ཡིན་
ནོ༑ །དེ་ལྟར་ན་རྟེན་གཅིག་གི་དབང་དུ་བྱས་ན་ཟག་པ་མེད་པའི་སྡོམ་
པའི་ནང་དུ་ནི་དེའི་སྡོམ་པ་ཐམས་ཅད་འདུས་པ་ཡིན་ནོ། །བསམ་
གཏན་གྱི་སྡོམ་པས་ནི་ཟག་པ་མེད་པའི་སྡོམ་པ་མ་གཏོགས་པ་རྣམས་་
སོ༑ །དགེ་སློང་གི་སྡོམ་པས་ནི་བསམ་གཏན་དང་ཟག་མེད་མ་གཏོགས་
པ་རྣམས་སོ། །སྡོམ་པ་གསུམ་ལྡན་པའི་གང་ཟག་གཅིག་གི་དབང་དུ
བྱས་ནས་དེ་སྐད་བཤད་ཀྱི། སྤྱིར་སྡོམ་པ་གསུམ་པོ་འདི་དག་གི་རང་
བཞིན་མི་འདྲ་བའི་ཁྱད་པར་ཤིན་ཏུ་ཆེ་སྟེ་འདི་ལྟར། ཡང་དག་པར་
བླངས་པ་བརྡ་ལས་བྱུང་བའི་སྡོམ་པ་རྣམས་ཀྱི་སྤོང་བ་གང་ཡིན་པ་དེ
དག་ནི་སོ་སོར་ཐ་དད་པ་ཁོ་ན་ཡིན་ཏེ་འདི་ལྟར། སྲོག་གཅོད་པ་སྤོང་
བའི་སེམས་གང་ཡིན་པ་དེས་ནི་མ་བྱིན་པ་ལེན་པ་ལ་སོགས་ལས་ཀྱི་་་་
ལམ་ལྷག་མ་རྣམས་སྤོང་བར་མི་ནུས་ཞེས་བྱ་བ་ལ་སོགས་པའི་ཚུལ་་་་་་
གྱིས་སོ། །དེའི་ཕྱིར་སྤོང་བ་བདུན་ནམ་བཅུའི་ངོ་བོ་སོ་སོ་ཐ་དད་པ་ཁོ་
ན་ཡིན་ལ་བསམ་གཏན་དང་ཟག་མེད་ཀྱི་སྡོམ་པ་དག་གི་སྤོང་བ་ནི་་
སོ་སོ་ཐ་དད་པ་མ་ཡིན་པ་སྟེ་འདི་ལྟར། འཆལ་བའི་ཚུལ་ཁྲིམས་
གཅིག་གི་ས་བོན་འདོམས་པར་བྱེད་པའི་སྤོང་བ་གང་ཡིན་པ་དེ་ཉིད་་
ཀྱིས་འཆལ་བའི་ཚུལ་ཁྲིམས་གཞན་རྣམས་ཀྱི་ཡང་ས་བོན་འཇོམས་་་་་
·237·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་བྱེད་པའི་ཕྱིར་ཏེ་འཇིག་རྟེན་པའམ་འཇིག་རྟེན་ལས་འདས་པའི་
ལམ་རྣམས་ཀྱིས་འདོད་ཆགས་ལ་སོགས་པའི་ཉོན་མོངས་པ་རྣམས་་་
རྣམ་པར་རེ་རེ་ནས་སྤོང་བར་མི་བྱེད་པའི་ཕྱིར་རོ། །གལ་ཏེ་ཡང་དག
པར་བླངས་པ་བརྡ་ལས་བྱུང་བའི་སྡོམ་པ་( ༣༥༡ན)རྣམས་ཀྱི་རྔོང་་
བ་སོ་སོ་ཐ་དད་པ་ཁོ་ན་ཡིན་ན་གང་གི་ཚེ་རྩ་བའི་ལྟུང་བ་གཅིག་སྤྱད་
པ་དེའི་ཚེ་དེའི་གཉེན་པོར་གྱུར་པའི་སྤོང་བ་གང་ཡིན་པ་དེ་ཁོ་ན
གཏོང་བར་འགྱུར་གྱི་གཞན་རྣམས་གཏོང་བར་མི་རིགས་ཏེ་འབྲེལ་་
མེད་ཡིན་པའི་ཕྱིར་རོ། །འབྲེལ་བ་མེད་པ་གཞན་གཏོང་བས་གཞན་
ཉམས་པར་འགྱུར་ན་ནི་ལྷས་སྦྱིན་གྱིས་རྩ་ལྟུང་སྤྱད་པས་མཆོད་སྦྱིན་་་
གྱི་སྡོམ་པ་གཏོང་བར་ཧ་ཅང་ཐལ་བར་འགྱུར་པའི་ཕྱིར་རོ། །དེའི་
ཕྱིར་ཁ་ཆེ་རྣམས་ནི་བྱུང་བ་ན། །བུ་ལོན་ནོར་བཞིན་གཉིས་སུ་འདོད་།
ཅེས་པའི་ཕྱོགས་འདི་ཁོ་ན་འཐད་པར་འགྱུར་རོ། །ཞེ་ན་དེ་ནི་མ་ཡིན་
ཏེ་འདི་ལྟར། གང་གི་ཚེ་སྲོག་གཅོད་པ་ལྟ་བུའི་རྩ་བའི་ལྟུང་བ་གཅིག་
ལྷག་པར་སྤྱད་པ་དེའི་ཚེ་གང་ཟག་དེའི་རྒྱུད་ལ་ངོ་ཚ་མེད་པ་དང་་་་་་་
ཁྲེལ་མེད་པ་ཤས་ཆེན་པོ་རྒྱུད་ལ་སྐྱེས་པ་ཡིན་ཏེ། གཞན་དུ་ན་ཡང་
དག་པར་བླངས་པ་དང་འགལ་བའི་ལས་ཀྱི་ལམ་ལྷག་པར་སྤྱད་པ་མི་་
རིགས་པའི་ཕྱིར་རོ། །དེའི་ཕྱིར་རྒྱུད་ལ་ངོ་ཚ་ཤེས་པ་དང་ཁྲེལ་ཡོད་པ་
ཤས་ཆེན་པོ་སྐྱེ་བའི་གོ་སྐབས་མེད་པར་བྱས་པ་ཡིན་ཏེ་མི་མཐུན་པའི་
ཕྱོགས་སྟོབས་ཅན་གྱིས་ཉམས་པར་བྱས་པའི་ཕྱིར་དཔེར་ན་ལོག་ལྟ་་་་
སྐྱེས་པའི་རྒྱུད་ལ་ཡང་དག་པའི་ལྟ་བ་སྐྱེ་བའི་གོ་སྐབས་མེད་པར་བྱས་
་བཞིན་ནོ། །གང་གི་རྒྱུད་ལ་ངོ་ཚ་ཤེས་པ་དང་ཁྲེལ་ཡོད་པ་ཤས་ཆེན་
+238·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པོ་སྐྱེ་བར་མི་འགྱུར་བ་དེ་དག་ནི་དངོས་སུ་མ་སྤྱད་པའི་རྩ་བའི་ལྟུང་་
བ་ལྷག་མས་ཀྱང་ཡང་དག་པར་བསྡོམས་པ་མ་ཡིན་ཏེ་དེ་དག་གི་གཞི་
ཉེ་བར་གནས་པ་ཡོད་ན་གང་གིས་དེ་དག་ལ་ལས་ལམ་སྤྱོད་པར་མི་་་་
འགྱུར་པའི་གཉེན་པོ་སྟོབས་ལྡན་རྒྱུད་ལ་སྐྱེ་བའི་གོ་སྐབས་མེད་པའི་་་
ཕྱིར་རོ། །དེའི་ཕྱིར་རྩ་བའི་ལྟུང་བ་གཅིག་སྤྱད་ན་ཡང་དག་པར་
བླངས་པའི་སྡོམ་པ་ཐམས་ཅད་གཏོང་བར་འགྱུར་ཏེ་དེ་ཕྱིན་ཆད
འཆལ་བའི་ཚུལ་ཁྲིམས་ཐམས་ཅད་རྒྱུད་ལ་ཡང་དག་པར་སྡོམ་པའི་་་
སྐལ་བ་དང་མི་ལྡན་པའི་ཕྱིར། དེ་ལྟར་ན་མདོ་ལས་ཤིང་ཏ་ལའི་མགོ་
བོ་གཅོད་པ་ན་སྔོན་པོར་འགྱུར་( ༣༥༡བ) དུ་མི་རུང་ཞེས་པ་ལ་་་་་
སོགས་པའི་དཔེ་ཡང་ལེགས་པར་འགྲིག་པར་འགྱུར་གྱི། རྩ་བའི་ལྟུང་
བ་གཅིག་སྤྱད་པས་སྤོང་བ་གཞན་མི་ཉམས་པ་དག་ལྟར་ན་དཔེས་་་་་་
མཚོན་པའི་དོན་བསྟན་པའི་ཕྱིར་དཔེ་འགོད་པ་མི་རིགས་པ་ཁོ་ནར་་་
འགྱུར་རོ། །གཞན་ཡང་གཅིག་བླངས་པས་ཐམས་ཅད་བླངས་པར་
འགྱུར་བ་ཡང་མ་ཡིན་ཏེ་བརྡ་ལས་བྱུང་བའི་སྡོམ་པ་ནི་ཡང་དག་པར་
བླངས་པ་ལ་ལྟོས་པ་ཡིན་གྱི་ལས་ཀྱི་ལམ་ཀུན་ཏུ་མི་སྤྱོད་པ་ཙམ་གྱིས་་་
ནི་མ་ཡིན་ཏེ་སྒྲ་མི་སྙན་པ་སོགས་ཀྱིས་མ་ངེས་པའི་ཕྱིར་རོ། །སྡོམ་པའི་
ལས་བཤད་ཟིན་ཏོ། །
གཉིས་པ་སྡོམ་པ་མ་ཡིན་པའི་ངོ་བོ་ནི། ལོག་པར་སྨོན་པའི་སེམས་
པ་མ་དད་པ་དང་ལེ་ལོ་དང་བརྗེད་ངས་པ་དང་རྣམ་པར་གཡེང་བ་་་་
དང་ཤེས་རབ་འཆལ་བ་དང་ལྡན་པའོ། །དེ་ལ་སྡིག་པའི་ལས་ཀྱི་
འབྲས་བུ་ཕྱི་མ་ལ་མི་འདོད་པ་འབྱུང་བ་ལ་ཡིད་མི་ཆེས་ང་མི་་་་་་་་
·239·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདོད་པར་གྱུར་པ་གང་ཡིན་པ་དེ་ནི་འདིའི་མ་དད་པ་ཡིན་ནོ། །སྡིག་
པའི་ལས་དེ་ལ་མངོན་པར་དགའ་ཞིང་འདོད་བཞིན་དུ་འཇུག་ལ་དེ་་་
འདུལ་བ་ལ་མི་སྤྲོ་བ་གང་ཡིན་པ་དེ་ནི་དེའི་ལེ་ལོ་ཡིན་ནོ། །ཁ་ན་མ་ཐོ་
བའི་ཆོས་ཉེས་པ་དང་བཅས་པ་ལ་དེ་བཞིན་ཡིད་ལ་མངོན་པར་མི་་་་་
བརྗོད་པ་ནི་དེའི་བརྗེད་ངས་པ་ཡིན་ནོ། །སེམས་ཀྱི་རྒྱུད་རྣམ་པ་
འཁྲུག་པ་དང་ཉོན་མོངས་ཅན་དང་མི་བརྟན་པར་འཇུག་པ་གང་་་་་་
ཡིན་པ་དེ་ནི་དེའི་རྣམ་པར་གཡེང་བ་ཡིན་ནོ། །སྐྱོན་ལ་ཡོན་ཏན་དུ་ལྟ་
བའི་སེམས་ཀྱི་རྒྱུད་ཕྱིན་ཅི་ལོག་པ་གང་ཡིན་པ་དེ་ནི་དེའི་ཤེས་རབ
འཆལ་བ་ཡིན་ནོ། །སྡོམ་པ་མ་ཡིན་པ་དེ་ཡང་གང་ཟག་ཇི་ལྟ་བུ་དག་
གི་ཡིན་ན། བཤན་པ་དང་ཞེས་པ་ལ་སོགས་པ་སྨོས་ཏེ། དེ་ལ་བཤན་པ་
ནི་གང་དག་ཕྱུགས་རྣམས་གསད་དེ་དེ་འཚོང་བས་འཚོ་བར་བྱེད་ངའོ།
བྱ་གག་གསོད་པ་ལ་སོགས་པ་ཡང་དེ་བཞིན་དུ་ཇི་ལྟར་མཐུན་མཐུན་་
སྦྱར་རོ། །བོང་རྒྱས་ཤོར་བ་ནི་རི་བོང་རྒྱས་འཛིན་པའོ། །ཆོམ་རྐུན་པ་
ནི་མ་བྱིན་ལེན་བྱེད་པའོ། །གཤེད་མ་ནི་རྒྱལ་པོས་གསད་བྱའི་མི་
གསོད་པའོ། །གླང་པོ་ཆེ་འཛིན་པ་ནི་གང་དག་ནགས་ནས་གླང་པོ་ཆེ་
( ༣༥༢ན)གཟུང་ནས་འདུལ་བར་བྱེད་པའོ། །སྦྲུལ་གྱིས་འཚོ་བ་ནི་
གང་དག་སྦྲུལ་བཟུང་ནས་རྩེ་བས་འཚོ་བར་བྱེད་པའོ། །ཉན་རྣ་བྱེད་
པ་ནི་གཞན་ལ་ཕྲ་མ་དང་ལྡམ་པོ་བྱས་པས་འཚོ་བར་བྱེད་པ་རྣམས་་
སོ༐ས༑ །མདོར་ན་རྣམ་པ་ཐམས་ཅད་དུ་གཞན་ལ་གནོད་པ་བྱེད་པར་
ཞུགས་པ་རྣམས་ཀྱི་ལོག་པར་སྨོན་པའི་སེམས་པ་གང་ཡིན་པའོ།།།ལས་
དེ་ཇི་ཙམ་གྱིས་ཐོབ་པར་འགྱུར་ཞེ་ན། བཤན་པ་ལ་སོགས་པ་དེ་དག་
?•240.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
་ལས་སྤྱོད་པའི་རིས་སུ་སྐྱེས་པ་རྣམས་ནི་ལས་དེ་སྤྱོད་ནུས་སུ་གྱུར་
པ་ན་ཐོབ་ལ། གཞན་གྱི་རིས་སུ་སྐྱེས་པ་རྣམས་ནི་བདག་ལས་འདིས་
འཚོ་བར་བྱའོ་ཞེས་ཡང་དག་པར་བླངས་པའམ་རང་གིས་སེམས
བསྐྱེད་པ་སྟེ་མདོར་ན་ལས་དེ་དག་སྤྱད་པར་ངེས་པར་བྱས་པས་ཐོབ་་
པའོ༑།ཇི་སྐད་དུ། སྡོམ་པ་མིན་པ་བྱ་བའམ། །ཁས་ལེན་པ་ལ་ཐོབ་པར་
འགྱུར༑།ཞེས་བཤད་དོ། །གང་གིས་གཏོང་བར་འགྱུར་ཞེ་ན། སྡོམ་མིན་
སྡོམ་པ་ཐོབ་པ་དང་། །ཤི་དང་མཚན་གཉིས་བྱུང་བ་ལས། །ཞེས་བཤད་
པ་ལྟར་ཡིན་ནོ། །གསུམ་པ་སྡོམ་པ་ཡང་མ་ཡིན་སྡོམ་མིན་ཡང་མ་ཡིན
པའི་ལས་ནི་སྡོམ་པ་དང་སྡོམ་མིན་གཉིས་ཀའི་མཚན་ཉིད་དང་མི་་་་་་་
ལྡན་པའི་སྦྱིན་པ་དང་སྙན་པར་སྨྲ་བ་ལ་སོགས་པ་དགེ་བའི་ལས་དང་
ཁུ་ཚུར་དང་ཐལ་ལྕག་ལ་སོགས་པ་མི་དགེ་བའི་ལས་ཉེ་ཚེ་བ་གང
ཡིན་པ་རྣམས་སོ། །དེ་ལྟར་ན་སྡོམ་པ་ཅན་ལ་ཡང་བར་མའི་དགེ་བ་
འབྱུང་ཞིང་། སྡོམ་མིན་ཅན་ལ་ཡང་བར་མའི་དགེ་བ་འབྱུང་ངོ་།།བཞི་
པ་འབྲས་བུའི་ངོ་བོའི་སྒོ་ནས་བཤད་པ་ནི། འདོད་པ་དང་བསམ་
གཏན་དང་པོ་གསུམ་གྱི་དགེ་བ་ནི་བདེ་བ་མྱོང་བར་འགྱུར་པའི་ལས་
ཡིན་ཏེ། ས་དེ་དག་ན་རྣམ་སྨིན་གྱིས་བསྡུས་པའི་ཚོར་བ་བདེ་བ་ཡོད་
པའི་ཕྱིར་རོ། །མི་དགེ་བ་ནི་སྡུག་བསྔལ་མྱོང་བར་འགྱུར་པའི་ལས་
ཡིན་ཏེ་རྣམ་སྨིན་གྱིས་བསྡུས་པའི་ཚོར་བ་སྡུག་བསྔལ་གང་ཇི་སྙེད་པ་་
ཐམས་ཅད་ནི་མི་དགེ་བའི་ལས་ཀྱི་འབྲས་བུ་ཡིན་པའི་ཕྱིར་རོ། །
བསམ་གཏན་གསུམ་པ་ལས་( ༣༥༢བ) གོང་མ་བཞི་པ་ཡན་ཆད་ཀྱི་་
དགེ་བ་གང་ཇི་སྙེད་པ་རྣམས་ནི་བཏང་སྙོམས་མྱོང་བར་འགྱུར་པའི་་་
241·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལས་ཡིན་ཏེ་དེ་ཡན་ཆད་བདེ་བ་ལ་འདོད་ཆགས་དང་བྲལ་བའི་ཕྱིར་་
རོ༑ །ལྔ་པོ་མྱོང་དུས་ཀྱི་སྒོ་ནས་བཤད་པ་ལ་གསུམ་ལས་དང་པོའི་
མཚན་ཉིད་ནི། ལས་གང་མཐོང་བ་ཆོས་ལ་ལས་བྱས་པའི་ཚེ་དེ་ཉིད་
ལ་རྣམ་པར་སྨིན་པ་རྣམ་པར་སྨིན་པར་འགྱུར་བ་ནི་མཐོང་བའི་ཆོས་་
ལ་མྱོང་བར་འགྱུར་བ་ཞེས་བྱའོ། །དེའི་ཞིང་ནི་བྱམས་པའི་ཏིང་ངེ་
འཛིན་དང་ཉོན་མོངས་པ་མེད་པའི་ཏིང་ངེ་འཛིན་དང་འགོག་པ་ལ་་་
སྙོམས་པར་ཞུགས་པ་དང་རྒྱུན་དུ་ཞུགས་པའི་འབྲས་བུ་དང་དགྲ་
བཅོམ་པའི་འབྲས་བུ་ལས་འདས་པ་དང་སངས་རྒྱས་ལ་སོགས་པའི་་་་་
དགེ་སློང་གི་དགེ་འདུན་ལ་བསོད་སྙོམས་འབུལ་བ་ལ་སོགས་པའི་་
ཕན་བཏགས་པའམ། ལུས་དང་ཡོ་བྱད་ལ་གནོད་པ་བྱས་པའི་ལས་ཀྱི་
འབྲས་བུ་ནི་ཕྲལ་ལ་མྱོང་བར་འགྱུར་རོ། །དེའི་རྒྱུ་མཚན་ཡང་དང་པོ་
ནི་སེམས་ཅན་རྣམས་ལ་མཆོག་ཏུ་ཕན་པའི་ལྷག་བསམ་ལས་ལངས་་་་
པ་དང་། གཉིས་པ་ནི་སེམས་ཅན་གྱི་སེམས་རྗེས་སུ་བསྲུང་བ་ལ་
གནས་པ་ལས་ལངས་པ་དང་། གསུམ་པ་ནི་རབ་ཏུ་ཞི་བའི་འཕགས་
པའི་གནས་པ་མཆོག་ལས་ལངས་པ་དང་། བཞི་པ་ནི་མི་དགེ་བ་ཀུན་
མི་བྱེད་པའི་སྡོམ་པ་འཐོབ་པ་དང༌། ཕྱི་མ་གཉིས་ནི་ཡོན་གནས་ཤིན་
ཏུ་མཐར་ཐུག་པ་ཡིན་ནོ། །ཡང་ན། ཞིང་གང་ཡིན་ཡང་རུང་སྟེ་བསམ་
པ་དག་པའམ་ཉོན་མོངས་པ་ཤིན་ཏུ་དྲག་པོས་ཀུན་ནས་བསླང་སྟེ།
སྦྱོར་བ་དགེ་བའམ་མི་དགེ་བ་ཀུན་ཏུ་སྤྱོད་པའོ། །གཉིས་པ་སྐྱེས་ནས་
མྱོང་བར་འགྱུར་པའི་ལས་ཀྱི་མཚན་ཉིད་ནི། ལས་གང་སྤྱད་པའི་ཚེ་ཕྱི་
མ་དེ་ཉིད་ལ་རྣམ་པར་སྨིན་པ་རྣམ་པར་སྨིན་པར་འགྱུར་པའོ། །
·242·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མཚན་གཞི་ནི། ཀྲྀ་ཡ་དཔུང་བཟང་ལས། གང་ཞིག་དགྲ་བཅོམ་ཕ་མ་
གསོད༑།མཐུན་པའི་དགེ་འདུན་དབྱེན་བྱེད་དང་། །དེ་བཞིན་གཤེགས་
ལ་སྡང་སེམས་ཀྱིས། །མི་གང་སྐུ་མཚལ་འབྱིན་བྱེད་པ། །ཤིན་ཏུ་མི་
བཟད་ལས་འདི་རྣམས། །རྒྱལ་བས་མཚམས་མེད་ལྔ་རུ་གསུངས། །ཞེས
པ་ལྟར་མཚམས་མེད་པ་ལྔའི་ལས་སོ། །དེ་ལ་(༣༥༣ན)མཚམས་
མེད་པའི་ལས་འདི་དག་ནི་གླིང་གསུམ་གྱི་སྐྱེས་པ་དང་བུད་མེད་ཁོ་ན
ལ་ཡོད་ཀྱི་གཞན་ལ་མ་ཡིན་ཏེ། ཟ་མ་དང་མ་ནིང་དང་ངན་སོང་བའི་
འགྲོ་བ་རྣམས་ནི་ཕ་མ་དག་གིས་ཀྱང་དེ་དག་རྟོགས་པའི་ཆོས་ཀྱི་རྟེན་
མི་རུང་བའི་ལུས་བསྐྱེད་པས་ཕན་པ་ཆུང་བའི་ཕྱིར་དང་། དེ་དག་
ཀྱང་རང་བཞིན་གྱིས་ངོ་ཚ་དང་ཁྲེལ་ཡོད་ཤེས་ཆུང་བའི་ཕྱིར་ཕ་མ་ལ་
གསོད་ཀྱང་མཚམས་མེད་དུ་མི་འགྱུར་ལ། སྒྲ་མི་སྙན་པ་ནི་སྡིག་པ་
ཅན་གྱི་བསམ་པ་དང་ལྡན་པ་མ་ཡིན་ལ་འདོད་པའི་ལྷ་རྣམས་ནི་སྡིག་
པའི་བསམ་པ་ཤས་ཆུང་བའི་ཕྱིར་མི་འབྱུང་ངོ་། །ཕ་མ་མི་མིན་པ་
གསད་ཀྱང་མི་འགྱུར་ཏེ་སྐལ་བ་མི་མཉམ་པས་ཕ་མའི་འདུ་ཤེས་ཤས་་
ཆུང་བ་དང་དེ་ཙམ་དུ་ཕན་འདོགས་མི་ནུས་པའི་ཕྱིར་རོ། །ཕ་མ་མ་
ཡིན་པ་ལ་སྦྱོར་བ་བྱས་ཏེ་ཕ་མ་གསད་ཀྱང་མི་འགྱུར་ཏེ་བསམ་སྦྱོར་་་་
འཛོལ་བའི་ཕྱིར་རོ། །དེ་བཞིན་གཤེགས་པ་ནི་མི་ཐུབ་པའི་ཆོས་ཅན་
ཡིན་པས་བཀྲོངས་པར་མི་ནུས་ཀྱི་འོན་ཀྱང་དཀྲོངས་སོ་སྙམ་ནས་་་་་་་
བསྣུན་ཏེ་ཁྲག་ཕྱུང་ན་འགྱུར་གྱི་བཀྲོངས་འདོད་མེད་པར་བརྡེག་པའི་
བསམ་པས་ཕྱུང་ཡང་མི་འགྱུར་རོ། །དགྲ་བཅོམ་པ་མ་ཡིན་པའི་འདུ་
ཤེས་ཀྱིས་གསད་ན་ཡང་རྟེན་ངེས་པར་བཟུང་བའི་ཕྱིར་འགྱུར་ལ། ཕ་
+243·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད
ཡང་ཡིན་དགྲ་བཅོམ་པ་ཡང་ཡིན་པ་གསད་ན་མཚམས་མེད་པའི་
ལས་ཀྱི་རྫས་ནི་གཅིག་ཡིན་ཏེ་སེམས་པ་གཅིག་གིས་ལས་དེ་རྫོགས
པར་བྱེད་པའི་ཕྱིར་རོ། །འོན་ཀྱང་རྣམ་པར་སྨིན་པ་ན་གཉིས་བྱས་པ་
དང་འདྲ་བར་ཉམས་སུ་མྱོང་བ་ཡིན་ཏེ་ཕ་གསད་པའི་མཚམས་མེད་་་
གཞན་ལས་ཞིང་ཆོས་ཁྱད་པར་དུ་འཕགས་པའི་ཕྱིར་རོ། །གལ་ཏེ་དགྲ་
བཅོམ་པར་ངེས་ཀྱང་རུང་མ་ངེས་ཀྱང་རུང་བ་མ་ཡིན་པའི་འདུ་ཤེས་་
ཀྱིས་གསད་ན་དགྲ་བཅོམ་པ་གསད་པའི་མཚམས་མེད་དུ་འགྱུར་ཞིང་
རྣམ་སྨིན་ཡང་དེ་ཁོ་ན་མྱོང་གི་ཕ་གསད་པའི་བསམ་པ་མེད་པའི་ཕྱིར་
༑།གལ་ཏེ་དེ་ལྟར་ན་དགྲ་བཅོམ་པ་ལ་དེ་མ་ཡིན་པར་འདུ་ཤེས་པས་
གསད་ཀྱང་དེའི་མཚམས་མེད་དུ་མི་འགྱུར་བར་མཚུངས་སོ་ཞེ་ན་མ
(༣༥༣བ)ཡིན་ཏེ། ཕ་ལ་ཕ་མ་ཡིན་པའི་འདུ་ཤེས་ཀྱིས་བསད་པ་
གང་ཡིན་པ་དེ་ནི་སྲོག་གཅོད་ཀྱི་ལས་ལམ་གྱི་ཡན་ལག་ཚང་བ་མ
ཡིན་ཏེ་འདུ་ཤེས་ཕྱིན་ཅི་ལོག་པའི་ཕྱིར་རོ། །དགྲ་བཅོམ་པ་ལ་ནི་དེར་
མ་ངེས་ཀྱང་གསད་པར་བྱ་བའི་གཞི་ལ་འདུ་ཤེས་མ་འཁྲུལ་བའི་ཕྱིར་་
དང་སྲོག་གཅོད་ཀྱི་ཡན་ལག་ཚང་བ་ཡིན་པའི་ཕྱིར་མཚམས་མེད་་་་་་་
པར་འགྱུར་པ་ཁོ་ནའོ། །གལ་ཏེ་དགྲ་བཅོམ་པ་ལ་དེ་མ་ཡིན་པར་འདུ་
ཤེས་པའི་ཕྱིར་འདུ་ཤེས་འཁྲུལ་ལོ་ཞེ་ན་དེ་ལྟར་ན་གསད་བྱ་ཕུང་པོ་་་
ཆོས་ཙམ་ལ་སེམས་ཅན་དུ་བཟུང་བའི་ཕྱིར་སྲོག་གཅོད་ཐམས་ཅད་་་་
གཞི་ལ་འདུ་ཤེས་འཁྲུལ་པ་ཁོ་ནར་འགྱུར་རོ། །དེ་བས་ན་གསད་བྱའི་
རྟེན་གྱི་ངོ་བོ་ལ་འདུ་ཤེས་མ་འཁྲུལ་བ་ཉིད་ཀྱིས་ལས་ལམ་གྱི་ཡན་
ལག་རྫོགས་པ་ཡིན་ནོ། །དགེ་འདུན་གྱི་དབྱེན་ནི་གཉིས་ཏེ་ལས་ཀྱི་
·244·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དབྱེན་དང་མཚམས་མེད་པར་བགྲང་བ་འཁོར་ལོའི་དབྱེན་ནོ། ་དང་
པོ་ནི་ལས་བརྒྱ་རྩ་གཅིག་གང་ཡང་རུང་བ་སྒྲུབ་པ་ལ་དགེ་འདུན
ཐུགས་མི་མཐུན་པར་ཕྱོགས་གཅིག་ཏུ་གྱུར་བའོ། ། གཉིས་པ་ནི་དེ་
བཞིན་གཤེགས་པ་ཆོས་ཀྱི་འཁོར་ལོ་བསྐོར་བའི་གནས་སྐབས་ཀྱི་ཀྱི་་་་་་་
མཚམསནང་གཅིག་གི་དགེ་འདུན་རྣམས་སྟོན་པ་སོ་སོ་གཉིས་ཀྱིས་
རྗེས་སུ་ཕྱོགས་པར་བྱས་པའོ། །དང་པོ་ནི་བསྟན་པ་གནས་པའི་ཡུལ་
དང་དུས་ཐམས་ཅད་དུ་འབྱུང་ངོ་། །གཉིས་པ་ནི་འཛམ་བུ་གླིང་ཁོ་ན་
ན་ཡོད་ཅིང་དེ་ཡང་དུས་དྲུག་ཏུ་མི་འབྱུང་ཞེས་གྲགས་ཏེ། ཇི་སྐད་དུ།
དང་པོ་མཐའ་སྐྱོན་ཟུང་གཅིག་གི །སྔ་རོལ་ཐུབ་པ་ནོངས་པ་དང་། །
མཚམས་མ་བཅད་པ་ན་ཡང་ནི། །འཁོར་ལོའི་དབྱེན་ནི་མི་འབྱུང་ངོ་།།
ཞེས་པ་ལྟར་ཆོས་ཀྱི་འཁོར་ལོ་བསྐོར་མ་ཐག་པ་དང་། མྱ་ངན་ལས་
འདས་པའི་ཚེ་དགེ་འདུན་རྣམས་བློ་མཐུན་པའི་ཕྱིར་དང་། བསྟན་པ་
ལ་ལྟ་བ་དང་ཚུལ་ཁྲིམས་ཀྱི་སྐྱོན་མ་བྱུང་བས་ན་སྡིག་པ་ཅན་གྱི་ལྟ་བ་་
མེད་པའི་ཕྱིར་དང་། མཆོག་ཟུང་གཅིག་མ་བྱུང་བའི་སྔ་རོལ་ཏུ་འདུམ་
པར་བྱེད་པ་པོ་མེད་པའི་ཕྱིར་དང༌། སངས་རྒྱས་མྱ་ངན་ལས་འདས་
པའི་འོག་ན་འགྲན་( ༣༥༤ན)ཟླར་གཟུང་བའི་སྟོན་པ་མེད་པའི་་་་་་་
ཕྱིར་དང་། མཚམས་ནང་གཅིག་ཏུ་དགེ་འདུན་ཕྱོགས་གཉིས་སུ་
འགྱེས་དགོས་པའི་ཕྱིར་མཚམས་མ་བཅད་པ་རྣམས་སུ་མི་འབྱུང་ངོ་། །
དེ་ལ་འབྱེད་པ་པོ་ནི་དགེ་སློང་ལྟ་བ་སྤྱོད་པ་ཚུལ་ཁྲིམས་དང་ལྡན
པས་ཡིན་གྱི། སྲེད་པ་སྤྱོད་པ་ཚུལ་ཁྲིམས་འཆལ་བ་ནི་མ་ཡིན་ཏེ། །དང་
པོ་ནི་ཤེས་རབ་ཀྱི་སྟོབས་ཞན་པའི་ཕྱིར་དང༌། གཉིས་པ་ནི་ཚིག་ལ་
·245·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིད་བརྟན་དུ་རུང་བ་མ་ཡིན་པའི་ཕྱིར་རོ། །དུས་ནམ་གྱི་ཚེ་ཞེ་ན་སྟོན་
པ་མངོན་སུམ་དུ་མི་བཞུགས་པའི་དུས་ན་ཡིན་གྱི། སངས་རྒྱས་ཀྱི་
བཀའ་བཟློག་པར་མི་ནུས་པའི་ཕྱིར་མངོན་སུམ་དུ་བཞུགས་པའི་ཚེ་་་”
དབྱེ་བར་མི་ནུས་སོ། །སུ་དག་ཅིག་འབྱེད་ཅེ་ན། སོ་སོ་སྐྱེ་བོའི་དགེ་
སློང་རྣམས་ཡིན་གྱི་འཕགས་པ་རྣམས་ནི་སངས་རྒྱས་ལས་ཤེས་ནས་་
དད་པ་ཐོབ་པའི་ཕྱིར དབྱེ་བར་མི་ནུས་སོ། །ཇི་ཙམ་གྱིས་ནི་དབྱེ་བ་
ཡིན་ཞེ་ན་འབྱེད་པ་པོའི་དགེ་སློང་ལ་སྟོན་པ་དང༌། དེས་བསྟན་པ་ལ་
ཡང་དག་པའི་ལམ་དུ་ངེས་པ་སྐྱེས་པས་དེ་ཙམ་གྱིས་དབྱེ་བ་ཡིན་ནོ། །
དེ་ཇི་ཙམ་དུ་གནས་ཤེ་ན་ནུབ་གཅིག་ཏུ་མི་གནས་ཏེ་ནམ་ལངས་པའི་
སྔ་རོལ་ཏུ་འདུམ་པར་འགྱུར་པའི་ཕྱིར་རོ། །ཅིའི་ཕྱིར་འཁོར་ལོའི་
དབྱེན་ཞེས་བྱ་ཞེ་ན། ཇི་སྲིད་མ་འདུན་གྱི་བར་དུ་འཇིག་རྟེན་ལྷ་དང་
བཅས་པ་ཡིད་མི་བདེ་ཞིང་རྣལ་དུ་མི་གནས་པས་ཐོས་པ་དང་བསམ་་
པ་དང་སྒོམ་པ་ལ་སོགས་པ་འཕེལ་བར་མི་འགྱུར་བས་དེ་བཞིན
གཤེགས་པའི་ཆོས་ཀྱི་འཁོར་ལོ་བསྐོར་བའི་བགེགས་བྱས་པའི་ཕྱིར་རོ།།
ལས་ལམ་གྱི་ངོ་བོ་ནི་རྫུན་གྱི་ཚིག་ཡིན་ལ་རྣམ་པར་སྨིན་པ་ནི་བར་གྱི་་
བསྐལ་པ་གཅིག་ཏུ་མནར་མེད་པར་སྨིན་པར་འགྱུར་རོ། །དེའི་ཕྱིར་
འདི་ནི་ལྔ་པོ་དག་གི་ནང་ན་རྣམ་སྨིན་ཆོས་ལྕི་བ་ཡིན་ཏེ། གཞན་དག་
གི་རྣམ་སྨིན་དམྱལ་བར་ངེས་ཀྱང་མནར་མེད་དུ་མ་ངེས་པའི་ཕྱིར་རོ།
ཕ་དང་མ་དང་དགྲ་བཅོམ་པ་གསོད་པ་དང་དེ་བཞིན་གཤེགས་པ་ལ་་
ངན་སེམས་ཀྱིས་ཁྲག་འབྱིན་པ་རྣམས་ནི་སྔ་མ་སྔ་མ་ཡང་བར་ཤེས་་་་་
པར་བྱའོ། །དེ་རྣམས་ཀྱི་( ༣༥༤བ)ལས་ལམ་གྱི་ངོ་བོ་ནི་དང་པོ་
·246.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གསུམ་སྲོག་གཅོད་ཀྱི་ལས་ལམ་དངོས་ཡིན་ལ། ཕྱི་མ་ནི་དེའི་སྦྱོར་བ་
ཡིན་ནོ། །མཚམས་མེད་པ་དུ་མ་བྱས་པའི་ལས་ཀྱི་རྣམ་པར་སྨིན་པ་
ཅིག་ཅར་མྱོང་ན་ལུས་དུ་མ་ཅིག་ཅར་འགྲུབ་པར་འགྱུར་ལ། རིམ་གྱིས་
མྱོང་ན་མཚམས་མེད་པར་འགལ་ལོ་ཞེ་ན། ཐམས་ཅད་ཀྱི་རྣམ་པར་
སྨིན་པ་ཅིག་ཅར་མྱོང་བར་འགྱུར་ཏེ། འདི་ལྟར་མཚམས་མེད་དུ་མ་
བྱེད་པའི་དམྱལ་བའི་ལུས་ཆེ་བ་དང་གཞོན་པར་མངོན་སུམ་པར་་་་་་་
འགྲུབ་ལ་ཆད་པ་དང་གནོད་པ་མི་བཟད་པ་སྣ་ཚོགས་འབྱུང་སྟེ་དེའི་་
དབང་གིས་ཚོར་བ་ཤིན་ཏུ་མང་པོར་འབྱུང་བར་འགྱུར་རོ། །སྐྱེས་ནས་
མྱོང་བར་འགྱུར་པའི་ལས་ནི། མཚམས་མེད་ལྔ་འབའ་ཞིག་དུ་ཟད་པ་
མ་ཡིན་གྱི་ཡང་ན་བསམ་པ་ཤིན་ཏུ་དྲག་པོས་སྤྱད་པའི་དགེ་བའམ་མི་
དགེ་བ་གཞན་ཡང་ཡིན་ནོ། །གང་ཡང༌། མ་དགྲ་བཅོམ་པ་སུན་ཕྱུང་
དང་༑ །བྱང་ཆུབ་སེམས་དཔའ་ངེས་གནས་དང་། །སློབ་པ་གསོད་དང་
དགེ་འདུན་གྱི། །འདུ་བའི་སྒོ་ནི་འཕྲོག་པ་རྣམས། །མཚམས་མེད་པ་
དང་ཆ་འདྲ་སྟེ། །ལྔ་པ་མཆོད་རྟེན་འཇིག་པ་ཡིན། །ཞེས་པ་ལྟར་གྱི་
མཚམས་མེད་པ་དང་ཉེ་བ་རྣམས་ཀྱང་སྐྱེས་ནས་མྱོང་འགྱུར་དུ་་
འཆད་པ་མི་རིགས་ཏེ། དེ་ལྟར་ན་མཚམས་མེད་དང་ཁྱད་པར་མེད་
པར་ཐལ་བར་འགྱུར་ཏེ། དེ་དག་གིས་ཀྱང་རྣམ་པར་སྨིན་པ་དམྱལ་
བར་ངེས་པའི་ཕྱིར་དང་། དེ་ཡང་སྐྱེ་བ་གཞན་གྱིས་བར་མེད་པར་
འབྱིན་པའི་ཕྱིར་རོ། །དེ་བས་ན་དེ་དག་ལ་ནི་སྐྱེས་ནས་མྱོང་བར་
འགྱུར་པའི་ངེས་པ་མེད་དོ། །གསུམ་པ་ལན་གྲངས་གཞན་ལ་མྱོང་
འགྱུར་གྱི་ལས་ནི། ལས་གང་གི་རྣམ་པར་སྨིན་པ་སྐྱེ་བ་ཕྱི་མ་ཕན་ཆད་
247.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད
དུ་རྣམ་པར་སྨིན་པར་འགྱུར་བའོ། །མྱོང་འགྱུར་གས་མ་པོ་འདི་དག་
ཀྱང་རྣམ་སྨིན་མྱོང་བའི་མགོ་རྩོམ་པའི་དབང་དུ་བྱས་ནས་རྣམ་པ
བཞག་གི །དེ་ཙམ་ལ་རྣམ་སྨིན་རྫོགས་པར་ནི་མ་ངེས་སོ། །དེ་ལྟར་བྱས་
ན༑ཀྱི་རྒྱུད་སེམས་ཞེས་བྱ་བའི་རྟོགས་པ་བརྗོད་པ་ལས།མཚམས་མེད་
པའི་ལས་ཀྱི་རྣམ་པར་སྨིན་པ་སེམས་ཅན་དམྱལ་བར་ཡང་དང་ཡང་་་
དུ་འཆི་འཕོ་ཞིང་སྐྱེ་བས་རྣམ་པར་སྨིན་པ་མྱོང་ངོ་ཞེས་འབྱུང་བ་དང་
མཐུན་པར་བྱས་( ༣༥༥ན)པ་ཡིན་ནོ། །
དྲུག་པ་ངོ་བོ་དང་རྣམ་སྨིན་གྱི་སྒོ་ནས་བཤད་པ་ནི། གནས་ལ་རྣམ་
པར་སྨིན་པ་གནག་པའི་ལས་ནི་མི་དགེ་བ་ཡིན་ཏེ་ངོ་བོ་ཉོན་མོངས་་་
ཅན་ཡིན་པ་དང་རྣམ་པར་སྨིན་པ་མི་འདོད་པ་ཡིན་པའི་ཕྱིར་རོ། །དེ་
ལས་བཟློག་པ་ནི་དཀར་ལ་རྣམ་པར་སྨིན་པ་དཀར་བ་སྟེ་དེ་ཡང
ཁམས་གསུམ་པའི་དགེ་བའོ། །དཀར་ནག་ཏུ་གྱུར་པའི་ལས་ནི་འདོད་
པའི་དགེ་མི་དགེ་འདྲེས་མར་འཇུག་པ་གང་ཡིན་པའོ། །ཇི་ལྟར་ལས་
གཅིག་དཀར་གནག་གཉིས་དཀར་དུ་འགྱུར་ཞེ་ན། འདིར་བསམ་པ་
དང་ལྷན་ཅིག་པའི་སྦྱོར་བ་ལས་གཅིག་ཏུ་བྱས་པའི་ཕྱིར་ཉེས་པ་མེད་་
དོ༑ །།དེ་ལ་བབསམ་!པས་གནག་ལ་སྦྱོར་བས་དཀར་བ་ནི་འགའ་ཞིག་
གཞན་དག་བསླུ་བར་འདོད་ནས་ཡིད་ཆེས་པར་བྱ་བའི་ཆེད་དུ་སྦྱིན
པ་རྣམས་བྱིན་པ་ནས་རབ་ཏུ་འབྱུང་བའི་བར་དུའོ། །སྦྱོར་བས་གནག་
ཅིང་བསམ་པས་དཀར་བ་ནི་འགའ་ཞིག་བུའམ་སློབ་མ་རྣམས་ལ་མི་་་
ཕན་པ་བཟློག་ནས་ཕན་པ་ལ་སྦྱོར་བར་འདོད་པས་སྙིང་བརྩེ་བའི་་་་་
བསམ་པས་ལུས་ངག་གིས་དྲག་ཏུ་བྱེད་པའོ། །གཞན་ནི་དམྱལ་བར་
•248.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མྱོང་འགྱུར་དང་། །འདོད་གཞན་མྱོང་འགྱུར་གཉིས་སུ་རིག །གཞན་གྱི
མཐོང་བའི་སྤང་བྱ་ནག །འདོད་ལ་སྐྱེས་པ་གཞན་དཀར་གནག །ཅེས་
ཀྱང་སྨྲའོ། །མི་གནག་ཅིག་དཀར་ལ་རྣམ་པར་སྨིན་པར་མི་འགྱུར་ལ་
ཟག་བཅས་ཀྱི་ལས་ཟད་པར་འགྱུར་པའི་ལས་གང་ཞེ་ན་འཇིག་རྟེན་་
ལས་འདས་པའི་ལམ་གྱི་སྦྱོར་བ་དང་བར་ཆད་མེད་པའི་ལམ་རྣམས་་་
ཏེ༑ དེ་ལ་མི་གནག་པ་ནི་ཉོན་མོངས་པའི་དྲི་མ་མེད་པའི་ཕྱིར་རོ། །
དཀར་བ་ནི་གཅིག་ཏུ་རྣམ་པར་བྱེད་པའི་ཕྱིར་རོ། །རྣམ་པར་སྨིན་
པར་མི་འགྱུར་བ་ནི་ཟག་མེད་ཡིན་པས་འཁོར་བ་དང་མི་མཐུན་པའི་་
ཕྱིར་རོ། །ལས་ཟད་པར་འགྱུར་པ་ནི་ནག་པོ་ལ་སོགས་པ་ཟག་པ་དང་
བཅས་པའི་ལས་རྣམས་ཟག་པ་མེད་པའི་ལམ་དེས་རྣམ་སྨིན་འབྱིན་་་་
པའི་བག་ཆགས་ལེགས་པར་བཅོམ་པའི་ཕྱིར་རོ། །གཞན་ཡང་ཟག་པ་
མེད་པའི་ལས་འདི་རྣམས་ཀྱི་བར་དུ་གཅོད་པའི་( ༣༥༥བ)དབང་་་
དུ་བྱས་ནས་ཡོན་པོ་དང་ཉེས་པ་དང་རྙོག་པ་རྣམ་པ་གསུམ་གསུངས་་
སོ༑ །ཟག་མེད་ཀྱི་ལམ་དང་རྗེས་སུ་མཐུན་པའི་དང་ངོ་བོའི་དབང་དུ་
བྱས་ནས་གཙང་བ་དང་ཐུབ་པ་རྣམས་གོ་རིམ་བཞིན་དུ་རྣམ་པར་
བཞག་གོ །དེ་ལ་ཡོན་པོའི་ལས་ནི་ལུས་དང་ངག་དང་ཡིད་ཀྱི་ལས་
དང་པོ་མ་ཡིན་པ་འཕགས་པའི་ལམ་ཡན་ལག་བརྒྱད་འབྱུང་བའི་
སྒྲིབ་པར་འགྱུར་བའོ། །ཉེས་པ་ནི་ལུས་ལ་སོགས་པའི་ལས་གང་གིས་
སུན་ཕྱུང་བའི་སེམས་རྒྱུད་ལ་དེ་དང་དེ་འདྲ་བའི་སྒྲིབ་པར་འགྱུར་་་་་་་
པའི་ལས་འགྱུར་བའོ། །རྙོག་པ་ནི་མུ་སྟེགས་ཅན་གྱི་ལྟ་བ་ལ་བརྟེན་
པའི་ལུས་ལ་སོགས་པའི་ལས་གང་ཡིན་པ་སྟེ་སངས་རྒྱས་ཀྱི་བསྟན་པ་་
-249.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་དད་པའི་མི་མཐུན་ཕྱོགས་མ་དད་པའི་རྙོག་པས་ཡོངས་སུ་ཟིན་
པའི་ཕྱིར་རོ། །རྣམ་གྲངས་གཞན་ཡང་རྟག་པ་དང་ཆད་པའི་མཐར་
ལྷུང་སྟེ་དབུ་མའི་ལམ་དང་མི་མཐུན་པའི་ཕྱིར་ཡོན་པོའོ། །སྐུར་བའི་
ལྟ་བས་ཡོངས་སུ་བཟུང་སྟེ་རྣམ་པར་བྱང་བ་རྣམ་པར་བཞག་པ་ལ་་་་
སྡང་བའི་ཕྱིར་ཉེས་པའོ། །འཇིག་ཚོགས་ལ་ལྟ་བས་ཡོངས་སུ་བཟུང་སྟེ་
བདག་མེད་པའི་དེ་ཁོ་ན་ལ་ལྟ་བའི་བར་དུ་གཅོད་པའི་ཕྱིར་རྙོག་པ་་་་་
ཞེས་བྱའོ།། །གཙང་བ་ནི་ཤིན་ཏུ་རྣམ་པར་དག་པའི་ཚུལ་ཁྲིམས་ཀྱིས་
ཡོངས་སུ་ཟིན་པ་དང་ལྟ་བ་དྲང་པོས་ཡོངས་སུ་ཟིན་པའི་ལུས་དང་་་་་
ངག་དང་ཡིད་ཀྱི་ལས་གང་ཡིན་པ་སྟེ་ཚུལ་ཁྲིམས་དང་ལྟ་བ་ལ་ལོག་་་་
པར་ཞུགས་པའི་དྲི་མ་སྤངས་པའི་ཕྱིར་རོ། །ཐུབ་པ་ནི་སློབ་པ་དང་མི་
སློབ་པ་རྣམས་ཀྱི་ལུས་དང་ངག་དང་ཡིད་ཀྱི་ལས་ཟག་པ་མེད་པ་སྟེ་་་་
དེ་ཐུབ་པ་རྣམས་ཀྱི་ལས་ཡིན་པའི་ཕྱིར་རོ། །བདུན་པ་སྦྱིན་པའི་ལས་
ནི་གཞི་ལ་སོགས་པ་བཞིས་རིག་པར་བྱའོ། །དེ་ལ་གཞི་ནི་མ་ཆགས་པ
ལ་སོགས་པ་དགེ་བའི་རྩ་བ་གསུམ་སྟེ་དེ་དག་ལ་བརྟེན་ནས་སྦྱིན་པའི་
ལས་ལ་འཇུག་པའི་ཕྱིར་རོ། །ཀུན་ནས་སློང་བ་ནི་དགེ་བའི་རྩ་བ་
གསུམ་པོ་དེ་དག་དང་ལྡན་པའི་སེམས་པ་སྟེ་དེས་ནི་སྦྱིན་པའི་ལས་ལ་
སེམས་མངོན་པར་འདུ་བྱེད་པའི་ཕྱིར་རོ། །དངོས་པོ་ནི་ལུས་དང་
( ༣༥༦ན)ལོངས་སྤྱོད་ལ་སོགས་པ་སྦྱིན་པར་བྱ་བའི་དངོས་པོའོ། །
དེ་ཡང་བྱང་ཆུབ་སེམས་དཔའི་དབང་དུ་བྱས་པ་ཡིན་གྱི་གཞན་
རྣམས་ལ་ནི་ལོངས་སྤྱོད་འབའ་ཞིག་སྦྱིན་པར་བྱ་བའི་དངོས་པོ་ཡིན་་་
ནོ༑ །ངོ་བོ་ཉིད་ནི་སྦྱིན་པ་གཏོང་བ་ན་ལུས་དང་ངག་གི་རྣམ་པར་རིག་
·250.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བྱེད་དང་རིག་བྱེད་མ་ཡིན་པའི་ལས་སོ། །ཚུལ་ཇི་ལྟར་སྦྱིན་པ་ཕུན་
སུམ་ཚོགས་ཤིང་དག་པར་འགྱུར་བ་ཡིན་ཞེ་ན། མདོ་ལས་སྦྱིན་པ་སོ་
སོར་འགྱུར་རོ་ཞེས་བྱ་བ་འདིས་ཕྱིར་ཞིང་སྦྱིན་བསྟན་ཏེ། དེའི་ངང་
ཚུལ་ཅན་དུ་གྱུར་པས་ཡང་དང་ཡང་དུ་སྦྱིན་པའི་ཕྱིར་རོ། །དགེ་སྦྱོང་
དང་བྲམ་ཟེ་དང་སློང་བ་དང་ཕོངས་པ་དང་བཀྲེན་པ་རྣམས་ལ་སྦྱིན་་
ནོ༑ །ཞེས་པས་ཕྱོགས་མི་འབྱེད་པར་སྦྱིན་པ་སྟོན་ཏེ། འདོད་པ་ཐམས་
ཅད་ལ་བྱེ་བྲག་མེད་པར་སྦྱིན་པའི་ཕྱིར་རོ། །བཟའ་བ་དང་བཏུང་བ་
དང་གོས་དང་རྒྱན་དང་མེ་ཏོག་གི་ཕྲེང་བ་དང་མིའི་ཡོ་བྱད་གང་ཅི་་་་
ཡང་རུང་བ་སྦྱིན་ཞེས་པས་འདོད་པ་ཡོངས་སུ་རྫོགས་པར་སྦྱིན་པ
སྟོན་ཏེ། བསམ་པ་ཇི་ལྟ་བ་བཞིན་དུ་ཡོ་བྱད་ཀྱི་དངོས་པོ་ཐམས་ཅད་
ཡོངས་སུ་གཏོང་བའི་ཕྱིར་རོ། །ཡང་མདོར་ལྷུག་པར་གཏོང་བ་དང་
ལག་པ་བརྐྱང་བ་དང་གཏོང་བ་ལ་དགའ་བ་དང་མཆོད་སྦྱིན་བྱེད་
པའི་ངང་ཚུལ་ཅན་དང་གཏོང་བ་ཕུན་སུམ་ཚོགས་པ་དང་སྦྱིན་པ་ལ་
ལེགས་པར་འགོད་པ་ཞེས་བྱ་བའི་ཚིག་འདི་དག་གིས་ནི་མི་གནས
པར་སྦྱིན་པ་སོགས་གོ་རིམ་བཞིན་དུ་བསྟན་པར་རིག་པར་བྱའོ། །དེ་
ལ་མི་གནས་པར་སྦྱིན་པ་ནི་སྲིད་པ་དང་ལོངས་སྤྱོད་ཀྱི་ཕྱིར་མི་བསྔོ་་་་
བར་སྦྱིན་པའོ། །རྒྱ་ཆེར་སྦྱིན་པ་ནི་སྦྱིན་པར་བྱ་བའི་དངོས་པོ་དང་
བསམ་པ་རྒྱ་ཆེན་པོ་དང་ལྡན་པའོ། །དགའ་བས་སྦྱིན་པ་ནི་སྦྱོར་བ་
དང་དངོས་དང་མཇུག་རྣམས་སུ་སྤྲོ་བ་དང་ལྡན་པའོ། །ཕྱིར་ཞིང་སྦྱིན
པ་ནི་ལན་ཅིག་མ་ཡིན་པར་གཏོང་བའོ། །སྣོད་ལ་སྦྱིན་པ་ནི་མཆོད་
པར་འོས་པ་དང་ཕན་གདགས་པར་འོས་པ་རྣམས་ལ་སྦྱིན་པའོ། །རང་
·251·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གི་འཁོར་དུ་གཉུག་མར་གནས་པ་དང་གློ་བུར་དུ་འོངས་པ་རྣམས་ལ་
ཉེ་རིང་མེད་པར་ལེགས་པར་བགོས་ཏེ་སྦྱིན་པ་བྱིན་པས་སྦྱིན་པ་ཕུན་
སུམ་( ༣༥༦བ)ཚོགས་པར་འགྱུར་བར་རིག་པར་བྱའོ། །སྦྱིན་པར་བྱ་
བ་ཕུན་སུམ་ཚོགས་པའི་དབང་དུ་བྱས་ནས། མདོ་ལས། ལྡང་བའི་
བརྩོན་འགྲུས་ཀྱིས་ཐོབ་པ་ཞེས་པ་འདིས་ནི་སྦྱིན་བྱ་གནོད་པས་གྲུབ་་་
པ་མ་ཡིན་པ་བསྟན་ཏེ། གནོད་པས་ཐོབ་པ་ནི་ལྡང་བའི་བརྩོན་འགྲུས་
ཀྱིས་ཐོབ་པ་མ་ཡིན་གྱི་རང་གིས་གནས་ན་འདུག་ཅིང་གཞན་གྱིས་་་་་་་
བཅོལ་པ་བསྙོན་པས་ཐོབ་པ་ཡིན་པའི་ཕྱིར་རོ། །ལག་བདར་བའི་
མཐུས་བསྒྲུབས་པ་ཞེས་པ་འདིས་ནི་གཞན་ལས་ཕྲོགས་པ་མ་ཡིན་པ་་་
སྟོན་ཏེ། གཞན་ལས་ཕྲོགས་པ་ནི་ལག་བདར་བས་བསྒྲུབས་པ་མ་ཡིན་
ཏེ་དེ་དག་གིས་ཤ་ཐང་པས་ཐབས་སྣ་ཚོགས་ཀྱིས་བསྒྲུབས་པ་ཕྲོགས་་་
པའི་ཕྱིར་རོ།།རྒྱུད་དང་དྲི་མས་མ་ཕོད་་པ་ཞེས་པས་ནི་མ་རུལ་ཞིང་དྲི་
མ་མེད་པ་སྟོན་ཏེ། ཆོས་དང་མཐུན་པ་ཞེས་པས་ནི་རུང་བ་སྟོན་ཏེ།
མཚོན་ཆ་དང་དུག་དང་ཆང་ལ་སོགས་པ་རུང་བ་མ་ཡིན་པའི་དངོས་་
པོ་ཡོངས་སུ་སྤངས་པའི་ཕྱིར་རོ། །ཆོས་ཀྱི་ཐོབ་པ་ཞེས་པས་ནི་ཆོས་
ཀྱིས་བསྒྲུབས་པ་སྟོན་ཏེ། གཞལ་པ་ལ་གཡོ་འཇུག་པ་ལ་སོགས་པ་དང་
ལོག་པས་འཚོ་བ་ལ་སོགས་པ་སྤངས་པས་བསྒྲུབས་པའི་ཕྱིར་རོ། །དེ་
ལ་ལོག་པས་འཚོ་བ་ནི་ལྔ་སྟེ་ཚུལ་འཆོས་དང་། ཁ་གསག་དང་།
གཞོགས་སློང་དང་ཐོབ་ཀྱིས་འཇལ་བ་དང་རྙེད་པས་རྙེད་པའོ། །དེ་
དག་གི་རང་བཞིན་ནི་རིན་པོ་ཆེའི་ཕྲེང་བར། ཚུལ་འཆོས་རྙེད་དང་
བཀུར་སྟིའི་ཆེད། །དབང་པོ་སྡོམ་པར་བྱེད་པ་སྟེ། ཁ་གསག་རྙེད་དང་
•252.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཀུར་སྟིའི་ཆེད། ཚིག་འཇམ་རྫུན་དུ་སྨྲ་བའོ། །གཞོགས་སློང་དེ་ནི་
ཐོབ་བྱའི་ཆེད། །གཞན་གྱི་རྫས་ལ་བསྔགས་བྱེད་པའོ། །ཐོབ་ཀྱིས་
འཇལ་བ་རྙེད་པའི་ཆེད། །མངོན་སུམ་གཞན་ལ་སྨོད་བྱེད་པའོ། །རྙེད་
པས་རྙེད་པ་རྣམ་འདོད་པ། །སྔར་ཐོབ་པ་ལ་བསྔགས་བྱེད་པའོ། །ཞེས་
པ་ལྟར་རོ། །བརྒྱད་པ་ལ་གཉིས་ལས། ཚུལ་ཁྲིམས་ཡན་ལག་དྲུག་ཏུ་
བཤད་པ་ནི་ཡང་དག་པར་བླངས་པའི་ཚུལ་ཁྲིམས་མ་ཉམས་པར
རྗེས་སུ་བསྲུང་བས་དེའི་ཕྱིར་ཚུལ་ཁྲིམས་དང་ལྡན་པ་ཡིན་ནོ། །ཡང་
དག་པར་བླངས་པའི་ཚུལ་ཁྲིམས་དེ་ཡང་སྲིད་པ་ལ་སོགས་པའི་དོན་་་
དུ་( ༣༥༧ན)མ་ཡིན་པར་འཁོར་བ་ལས་ངེས་པར་འབྱུང་བའི་ཕྱིར་་
སྡོམ་པར་བྱེད་པ་གང་ཡིན་པ་དེ་ནི་ངེས་པར་འབྱུང་བའི་ཚུལ་ཁྲིམས་་
ཡིན་ལ་དེའི་ཕྱིར་སོ་སོ་ཐར་པའི་སྡོམ་པས་བསྡམས་པ་ཞེས་བྱའོ། །ཆོ་
ག་ཕུན་སུམ་ཚོགས་པ་སྤྱོད་ལས་ལ་སོགས་པ་དམ་པ་རྣམས་ཀྱིས་མ་་་
སྨད་པའི་ཕྱིར་རོ། །སྤྱོད་ཡུལ་ཕུན་སུམ་ཚོགས་པ་ནི་སྤྱོད་ཡུལ་མ་ཡིན་
པ་ལྔ་སྤངས་པའི་ཕྱིར་ཏེ། དགེ་སློང་གི་སྤྱོད་ཡུལ་མ་ཡིན་པ་ལྔ་ནི།
གསོད་པའི་ས་དང་། སྨད་འཚོང་གི་ས་དང་། ཆང་འཚོང་གི་ཁྱིམ་དང་།
རྒྱལ་པོའི་ཕོ་བྲང་དང་། གདོལ་བའི་ཁྱིམ་རྣམས་སོ། །བཅས་པ་རྣམས་
ལ་ཡང་རང་བཞིན་གྱི་ཁ་ན་མ་ཐོ་བ་དང་འདྲ་བར་ཤིན་ཏུ་གུས་པས
སློབ་པ་ནི་ཁ་ན་མ་ཐོ་བ་ཆུང་ངུ་ཙམ་ལ་ཡང་འཇིགས་པར་ལྟ་བ་ཞེས་་
བྱའོ༑།བསླབ་པའི་གཞི་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་ཡང་དག་
པར་རྫོགས་པར་བླངས་ནས་ཚུལ་བཞིན་དུ་སློབ་པ་ནི་ཡང་དག་པར་་་
བླངས་པ་ལ་སློབ་པ་ཞེས་བྱའོ །འདི་མན་ཆད་ནི་ཚུལ་ཁྲིམས་ཀྱི་ལས་
·253·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱི་དབང་དུ་བྱས་ནས་མདོ་སྡེ་གཞན་ལས་ལུས་དང་ངག་གིས
བསྡམས་པ་ཞེས་པ་ལ་སོགས་པ་བཅུ་བཞི་གསུངས་པ་དེའི་དོན
བརྗོད་པར་བྱའོ། །དེ་ལ་ལུས་དང་ངག་གིས་བསྡམས་པ་ནི་ཇི་ལྟར་
བཀའ་སྩལ་པ་བཞིན་དུ་འགྲོ་བ་དང་ལྡོག་པ་སོགས་ལ་བློ་སྔོན་དུ་
བཏང་ནས་ལ་གསོ་བར་བསྒྲུབས་པས་ལུས་ངག་གིས་སྤྱོད་པ་ཤེས་་་
བཞིན་གྱིས་ཡོངས་སུ་ཟིན་པའི་ཕྱིར་རོ། །ཕུན་སུམ་ཚོགས་པ་ནི་ལྟུང་
བ་སྤྱོད་པར་མི་བྱེད་པས་ཚུལ་ཁྲིམས་ཆུད་མི་གཟོན་པའི་ཕྱིར་རོ། །
ཡོངས་སུ་དག་པ་ནི་ཡང་དག་པར་བླངས་པའི་ཚུལ་ཁྲིམས་སྐྱོན་མེད་་་
པས་འགྱོད་པ་མེད་པར་འགྱུར་ལ། དེ་ལས་ཀྱང་སེམས་རྣལ་དུ་གནས་
པ་ལ་སོགས་པར་འགྱུར་བས་རིམ་གྱིས་ཏིང་ངེ་འཛིན་གྱི་བར་ལ
གནས་པར་འགྱུར་པའི་ཕྱིར་རོ།།དེ་ཡང་ཏིང་ངེ་འཛིན་གྱི་སྟོབས་ཀྱིས་
འཆལ་བའི་ཚུལ་ཁྲིམས་ཐག་བསྲིང་བར་བྱེད་པའི་ཕྱིར་རོ། །དགེ་བ་ནི་
འདོད་ཆགས་ལ་སོགས་པ་ཉོན་( ༣༥༧བ)མོངས་པའི་རྙོག་པ
གཅིག་ཏུ་མ་འདྲེས་པའི་ཕྱིར་རོ། །ཁ་ན་མ་ཐོ་བ་མེད་པ་ནི་སྲིད་པ་
དང་ལོངས་སྤྱོད་ཀྱི་ཆེད་དུ་སྨོན་ནས་ཚངས་པར་སྤྱོད་པ་ལ་གནས་པ་་
རྣམ་པར་སྤངས་པའི་ཕྱིར་ཏེ། །སྲིད་པ་དང་ལོངས་སྤྱོད་ཀྱི་ཕྱིར་མི་
བསྔོ་བའི་ཚུལ་ཁྲིམས་ནི་དམ་པ་རྣམས་ཀྱིས་བསྔགས་པའི་ཕྱིར་རོ། །
གནོད་པ་མེད་པ་ནི་བདག་བསྟོད་ལ་སོགས་པས་གཞན་ལ་ཁྱད་དུ
གསོད་པའི་བརྙས་ཐབས་མི་བྱེད་ལ་འགྲོགས་ན་གྲོགས་ཀྱི་ཡིད་སུན་་་་
མི་འབྱིན་པས་བདེ་བའི་ཕྱིར་རོ། །རྗེས་སུ་མཐུན་པ་ནི་འཐགས་པའི་
ལམ་འདྲེན་པས་མྱང་འདས་ཐོབ་པ་དང་མཐུན་པའི་ཕྱིར་རོ། །རྗེས་སུ་
·254.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འབྱོར་བ་ནི་རང་གི་དགེ་བའི་ཡོན་ཏན་རྣམས་ལ་མི་སྦྱོམས་ཤིང
སྒྲོགས་པར་མི་བྱེད་ལ་སྡིག་པ་རྣམས་མི་འཆབ་ཅིང་སྒྲགས་པར་བྱེད་་་
པའི་ཕྱིར་རོ། །།ཐབས་དང་ལྡན་པ་ནི་གྲོགས་ཚངས་པ་མཚུངས་པར་
སྤྱོད་པ་རྣམས་ཉེ་བར་བསྡུས་པའི་ཕྱིར་ཏེ་དེ་དང་འགྲོགས་ན་ཡོན་
ཏན་འཕེལ་བས་ཉེ་བར་འགྲོ་བར་བྱ་བའི་འོས་ཡིན་པའི་ཕྱིར་རོ། །
འཚམ་པ་ནི་རང་གི་བླ་མ་དང་དེ་དང་འདྲ་བའི་ཡོན་ཏན་ཅན་རྣམས་
ལ་ང་རྒྱལ་བཅག་སྟེ་ལུས་ངག་གི་སྲི་ཞུ་བྱེད་པའི་ཕྱིར་རོ། །མཐུན་པ་ནི་
རང་གི་ལྟ་བ་མཆོག་ཏུ་འཛིན་པ་མེད་པས་གདམས་ངག་ལ་མཐུན་་་་་་
པར་འཛིན་པའི་ཕྱིར་རོ། །གདུང་བ་མེད་པ་ནི་མེ་ལྔ་བསྟེན་པ་ལ་
སོགས་པའི་དཀའ་ཐུབ་དྲག་པོ་དང་ཁྱིའི་བརྟུལ་ཞུགས་ལ་སོགས་པ་་་་་
ངན་ངོན་ལ་མོས་པ་རྣམ་པར་སྤངས་པའི་ཕྱིར་རོ། །འགྱོད་པ་མེད་པ་
ནི་ཁྱིམ་གྱི་ལོངས་སྤྱོད་རྒྱ་ཆེན་པོ་དང་ནང་བློན་ལ་སོགས་པ་ལས་ཀྱི་་་་
མཐའ་སྤངས་ཏེ་རབ་ཏུ་བྱུང་བ་ལ་ཕྱིས་འགྱོད་པ་མེད་པའི་ཕྱིར་རོ། །
ཡིད་ལ་བཅག་པ་མེད་པ་ནི་དགེ་བའི་ཕྱོགས་ལ་བརྩམས་ནས་ཇི་ལྟར་་
ནུས་པ་བསྒྲུབས་པས་ཅུང་ཟད་ཙམ་གྱིས་ཆོག་པར་མི་འཛིན་པས
དགེ་བ་མ་སྒྲུབ་སྙམ་དུ་ཡིད་ལ་བཅག་པ་མེད་པའི་ཕྱིར་རོ། །དགུ་བ་
ལས་སྐྱེ་དགུའི་སྤྱོད་ཚུལ་ལ་མདོ་དྲངས་པ་ནི། བཅོམ་ལྡན་འདས་ཀྱིས་
ཞེས་པ་ལ་སོགས་པའོ། །དེ་བཤད་པ་ལ། ལས་བདག་གིར་བྱ་བ་ནི་རང་
གིས་བྱས་པའི་ལས་ཀྱི་རྣམ་སྨིན་མྱོང་གི་གཞན་གྱིས་བྱས་པ་མི་མྱོང་་་་་
བའི་(༣༥༨ན) ཕྱིར་རོ། །བགོ་སྐལ་ལ་སྤྱོད་པ་ནི་རང་གིས་བྱས་པའི་
རྣམ་སྨིན་མྱོང་བ་དེ་ལ་ཡང་དགེ་སྡིག་གི་རྣམ་སྨིན་འདྲེས་པར་་་་་་
·255·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འགྱུར་གྱི་དགེ་བ་ལས་འདོད་པ་དང་མི་དགེ་བ་ལས་མི་འདོད་པ་་་་་་་་་
སོགས་ལ་ལ་སོ་སོའི་རྣམ་སྨིན་གྱི་བགོ་སྐལ་ལ་སྤྱོད་པའི་ཕྱིར་རོ། །ལས་
ཀྱི་སྐྱེ་གནས་པ་ནི་རང་གི་བྱས་པའི་ལས་ཀྱི་རྣམ་པར་སྨིན་པ་འདོད་་་་
པ་ལམ་མི་འདོད་པ་མྱོང་བའི་སེམས་ཅན་དེ་དག་ཅན་ཐོག་མར་རྒྱུ
མེད་པའམ་རང་བཞིན་དང་དབང་ཕྱུག་ལ་སོགས་པ་མི་མཐུན་པའི་་་་
རྒྱུ་ལས་འབྱུང་བ་རྣམ་པར་སྤངས་པའི་ལས་ཀྱི་སྐྱེ་གནས་སམ་རྒྱུ་ལས་
བྱུང་བའི་ཕྱིར་རོ། །།དེ་དག་ནི་འཇུག་པ་འཁོར་བ་ལས་བརྩམས་པ་
ཡིན་ནོ། །ལྡོག་པ་ལ་བརྩམས་པ་བསྟན་པར་བྱ་བའི་ལས་ནི། ཟག་
བཅས་ཀྱི་ལས་ཀྱི་བཅིངས་པ་ལས་མཐར་བྱེད་པའི་གཉེན་པོ་ཟག་པ་་་
མེད་པའི་ལས་ནི་སེམས་ཅན་རྣམས་ཀྱི་རྟེན་དང་སྐྱབས་ཡིན་པའི་་་་་་་་
ཕྱིར་རོ། །མཐོན་པ་དང་དམའ་བ་ནི་འཕེན་བྱེད་ཀྱི་བྱེ་བྲག་གིས་བདེ་
འགྲོ་དང་ངན་འགྲོར་ལུས་ཐོབ་པའོ། །ངན་པ་དང་གྱ་ནོམས་པ་ནི་
རྫོགས་བྱེད་ཀྱི་བྱེ་བྲག་གིས་དེ་དག་ཉིད་དུ་གཟུགས་མི་སྡུག་པ་དང་་་་་
སྡུག་བསྔལ་མང་བ་ལ་སོགས་པ་སྐྱོན་དང་ལྡན་པ་དང་གཟུགས་་
བཟང་པོ་དང་ལོངས་སྤྱོད་ལ་སོགས་པ་ཡོན་ཏན་དང་ལྡན་པའོ། །བཅུ་
པ་ལས་བསམ་གྱིས་མི་ཁྱབ་ཀྱི་མདོ་བཤད་པ་ནི། ལས་བསམ་གྱིས་མི་
ཁྱབ་ཅེས་གང་གསུངས་པ་དེ་ལ་རྣམ་པ་ཐམས་ཅད་དུ་བསམ་གྱིས་མི་་
ཁྱབ་པ་མ་ཡིན་པས་བསམ་གྱིས་ཁྱབ་པ་དང་མི་ཁྱབ་པ་ཇི་ལྟ་བུ་ཡིན་་་
ཞེ་ན་དེ་ལ། ལས་དགེ་བའི་རྣམ་པར་སྨིན་པ་ལྷ་མིའི་ནང་དུ་འདོད་པ་
འབྱིན་པ་ནི་བསམ་གྱིས་ཁྱབ་སྟེ་རྒྱུ་བཟང་པོ་ལས་འབྲས་བུ་བཟང་པོ་་
འབྱུང་བ་དངོས་པོའི་ཆེ་བ་ཡིན་པའི་ཕྱིར་རོ། །མི་དགེ་བའི་ལས་ཀྱི་
256.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྣམ་པར་སྨིན་པ་དམྱལ་བ་ལ་སོགས་པའི་ངན་སོང་རྣམས་སུ་མི
འདོད་པ་མྱོང་བ་ནི་བསམ་གྱིས་ཁྱབ་སྟེ་གཏན་ཚིགས་སྔ་མ་ལས་
བཟློག་པའི་ཕྱིར་རོ། །།དེ་དག་ནི་བསམ་པར་བྱ་བ་ཡང་ཡིན་ཏེ་ཡང་
དག་( ༣༥༨བ) པའི་ལྟ་བ་ལ་སོགས་པའི་ཡོན་ཏན་འདྲེན་པའི་ཕྱིར་་
རོ༑ །སེམས་ཅན་རྣམས་ཀྱི་ལུས་ཀྱི་ཁ་དོག་དང་དབྱིབས་ལ་སོགས་པའི་
ཁྱད་པར་མི་འདྲ་བ་སྣ་ཚོགས་པ་འདི་དང་འདི་རྣམས་ལས་ཀྱི་ཁྱད་་
པར་འདི་དང་འདིས་བྱས་སོ་ཞེས་བྱ་བ་ནི་བསམ་གྱིས་མི་ཁྱབ་སྟེ། དེ་
དཔྱད་པ་ལ་དགོས་པ་མེད་ཅིང་ཐམས་ཅད་མཁྱེན་པ་ལས གཞན
གྱིས་ཤེས་པར་མི་ནུས་ཤིང་མགོ་མྱོས་པ་ལ་སོགས་པའི་སྐྱོན་འདྲེན
པའི་ཕྱིར་རོ། །ལས་དགེ་བ་དང་མི་དགེ་བ་དེ་དག་ཀྱང་གནས་ལ་
སོགས་པའི་རབ་ཏུ་དབྱེ་བས་བསམ་གྱིས་མི་ཁྱབ་པ་དེ་ལ་གནས་ནི
གྲོང་དེས་གྲོང་ཁྱེར་ལ་སོགས་པའི་ཕྱོགས་གང་དུ་གནས་ནས་ལས་
བྱས་ཞེས་བྱ་བ་ལ་སོགས་པའོ། །དངོས་པོ་ནི་སེམས་ཅན་ནམ་སེམས་
ཅན་མ་ཡིན་པའི་གྲངས་སུ་གཏོགས་པར་གང་ལ་བརྟེན་ནས་བྱ ས་པའོ།
རྒྱུ་ནི་དགེ་བའི་རྩ་བའམ་མི་དགེ་བའི་རྩ་བ་གསུམ་གའི་གང་རུང་སྟེ་་་་་
དེས་ཀུན་ནས་སླང་བའོ། །རྣམ་པར་སྨིན་པ་ནི་ལུས་སྣ་ཚོགས་པ་དེ་
ཉིད་དོ། །ཕྱིའི་དངོས་པོ་ཚེར་མ་རྣོ་བ་དང་སྲན་མ་ཟླུམ་པ་ལ་སོགས་པ་
སྣ་ཚོགས་པ་མངོན་པར་འགྲུབ་པར་བྱེད་པའི་ལས་ཀྱི་ནུས་པ་ནི་ནི་་་་་་
བསམ་གྱིས་མི་ཁྱབ་བོ། །དེ་བཞིན་དུ་ནོར་བུ་ལ་སོགས་པ་དང་ལྡན་
པའི་ལས་བསམ་གྱིས་མི་ཁྱབ་སྟེ་དེ་ལ་ནོར་བུ་དང་ལྡན་པ་ནི་ཆུ་ཤེལ་་་
ལས་ཆུ་དང་མེ་ཤེལ་ལས་མེ་འབྱུང་བ་སོགས་སོ། །སྔགས་དང་ལྡན་པ་
257.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནི་སྔགས་དེས་བཏབ་པས་མེས་མི་ཚིག་པ་ལ་སོགས་པའོ། །སྨན་དང་
ལྡན་པ་ནི་སྨན་འགའ་ཞིག་བཟུང་བས་མི་སྣང་བར་འགྱུར་བ་ལ་་་་་་་
སོགས་པའོ། །མཁྱུད་སྤྱད་དང་ལྡན་པའི་ལས་ནི་ལུང་པ་གསུམ་གྱི་
མདའ་ན་རྡེའུ་གསུམ་བླངས་ནས་མཐོ་སར་ཕྱིན་ནས་བདུན་པ་མན་་
ཆད་ཀྱི་རིམས་རྣམས་སོང་ཞིག །ཅེས་བརྗོད་དེ་ལུང་པ་གསུམ་དུ་
འཕངས་པས་རིམས་ཞི་བ་ལ་སོགས་པའོ། །རྣལ་འབྱོར་བ་རྣམས་ཀྱི་
མཐའི་མངོན་པར་ཤེས་པའི་ལས་ས་ཆེན་པོ་གཡོ་བར་བྱེད་པ་དང་
ནམ་མཁའ་ལ་འཕུར་བ་ལ་སོགས་བསམ་གྱིས་མི་ཁྱབ་བོ། །བྱང་ཆུབ་
སེམས་དཔའ་ས་བརྒྱད་པ་ཡན་ཆད་ཀྱི་དབང་འབྱོར་བའི་ལས་བསམ་
གྱིས་མི་ཁྱབ་སྟེ་འདི་ལྟར། ཚེ་ལ་དབང་བ་( ༣༥༩ན)ནི་ཚེའི་འདུ་
བྱེད་བྱིན་གྱིས་བརླབས་ནས་བསྐལ་བའམ་བསྐལ་པ་ལས་ལྷག་པར་
གནས་པའོ། །སེམས་ལ་དབང་བ་ནི་ཇི་ལྟར་འདོད་པ་བཞིན་དུ་ཏིང་
ངེ་འཛིན་གྱི་སྒོ་དུ་མ་ལ་སྙོམས་པར་འཇུག་པའོ། །ཡོ་བྱད་ལ་དབང་བ་
ནི་འབྲུ་དང་རིན་པོ་ཆེ་ལ་སོགས་པ་ཡོ་བྱད་ཀྱི་ཆར་འབེབས་པར་ནུས་
པའོ༑ །དེ་ལྟར་ནའང་སེམས་ཅན་རྣམས་ཀྱིས་ནོར་མི་ཐོབ་པ་ནི་རྒྱུ་ལྔ་
༑ ནོར་ཐོབ་པའི་བགེགས་ཀྱི་ལས་ཡོད་པ་དང༌། ནོར་ཐོབ་ན་དེ་ལ་
ཆགས་པས་དགེ་བ་ལ་སྒྲིབ་པ་དང༌། ནོར་མེད་པའི་སྐྱོ་བ་མངོན་དུ་
གྱུར་ཀྱང་དགེ་བ་མི་སྒྲུབ་ན་ནོར་ཐོབ་པར་གྱུར་ཏེ་རྒྱགས་ཤིང་དྲེགས་་
ན་དགེ་བའི་སྣོད་དུ་མི་རུང་བ་དང་། སྡིག་པ་ཅན་རྣམས་ཀྱིས་ནོར་
ཡོད་ན་མི་དགེ་བ་སྟོབས་ཆེན་གསོག་པར་འགྱུར་བ་དང་། སྐྱེ་བོ་མང་
པོ་ལ་གནོད་པར་འགྱུར་པའི་ཕྱིར་རོ། །དེ་ལྟར་ཡང་ཐེག་བསྡུས་སུ།
•258.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལས་ལ་སྒྲིབ་དང་མངོན་འགྱུར་དང༌། །གསོག་དང་གནོད་བྱེད་མཐོང་
བའི་ཕྱིར། །བྱང་ཆུབ་སེམས་དཔའ་རྣམས་ལ་ནི། །སེམས་ཅན་ལོངས་
སྤྱོད་མི་ཐོབ་བརྗོད། །ཅེས་གསུངས་པ་ལྟར་རོ། །ལས་ལ་དབང་བ་ནི་
གོང་མ་མྱོང་འགྱུར་གྱི་ལས་རྣམས་འདོད་པར་སྨིན་པར་བསྒྱུར་བ་ལ་་་
སོགས་པ་ལས་རྣམས་ཇི་ལྟར་འདོད་པ་བསྒྱུར་བའོ། །སྐྱེ་བ་ལ་དབང་
།་ནི་བསམ་གཏན་གྱི་སེམས་ལས་མ་ཉམས་བཞིན་དུ་འདོད་པར་སྐྱེ་་་
བ་ལེན་པར་བྱེད་པའོ།།མོས་པ་ལ་དབང་བ་ནི་ས་དང་ཆུ་ལ་སོགས་པ་
གང་མོས་པ་དེར་བསྒྱུར་བའོ། །སྨོན་ལམ་ལ་དབང་བ་ནི་ཇི་ལྟ་འདོད་
པ་བཞིན་དུ་བདག་དང་གཞན་གྱི་དོན་ཕུན་སུམ་ཚོགས་པར་བྱེད་་་་་་་
པའི་སྨོན་ལམ་ཆེན་པོ་གྲངས་མེད་པ་མངོན་པར་འགྲུབ་པའོ།
འཕྲུལ་ལ་དབང་བ་ནི་སེམས་ཅན་རྣམས་འདུན་པར་བྱ་བའི་ཕྱིར་རྫུ་་
འཕྲུལ་གྱི་ཆོ་འཕྲུལ་དཔག་ཏུ་མེད་པ་སྟོན་པའོ། །ཡེ་ཤེས་ལ་དབང་བ་
ནི་དོན་དང་ཆོས་དང་ངེས་པའི་ཚིག་དང་སྤོབས་པ་སོ་སོ་ཡང་དག་་་་་
ཆོས་ལ་པར་རིག་པ་རྣམས་ཀྱི་རབ་ཀྱི་མཐར་ཕྱིན་པར་འགྱུར་རོ།
དབང་བ་ནི་སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་་་་་
མིང་དང་( ༣༦༩བ) ཚིག་དང་ཡི་གེ་ཐ་དད་པ་གཞན་གྱིས་མདོ་སྡེ་་
ལ་སོགས་པ་རྣམ་པར་བཞག་ནས་སེམས་ཅན་རྣམས་ཀྱིས་སེམས་ཅིག་
ཅར་ཚིམ་པར་བྱེད་ནུས་པའོ། །སངས་རྒྱས་གྱི་མཛད་པ་སྒྲུབ་པའི་ཕྲིན་
ལས་བསམ་གྱིས་མི་ཁྱབ་པ་ནི། སངས་རྒྱས་རྣམས་ཆོས་ཀྱི་དབྱིངས་སུ་
རོ་གཅིག་ཏུ་གྱུར་ནས་རྣམ་པར་མི་རྟོག་བཞིན་དུ་གདུལ་བྱ་གང་ལ་་་་་
དུས་གང་གི་ཚེ་རྣམ་པ་ཇི་ལྟ་བུས་འདུལ་བ་ལ་སྐད་ཅིག་ཀྱང་མི་་་་་་་་་་
.259.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཡེལ་བ་འཁོར་བ་ཇི་སྲིད་དུ་ལྷུན་གྱིས་གྲུབ་པར་འཇུག་པ་ནི་བསམ་་
གྱིས་མི་ཁྱབ་བོ། །དེ་ལྟར་མཚན་གཞི་བསྟན་ནས། ཀུན་འབྱུང་གི་
བདེན་པའི་སྤྱིའི་མཚན་ཉིད་བསྟན་པར་བཞེད་ནས་རྒྱུའི་མཚན་ཉིད་་
དང་༑ ཞེས་པ་ལ་སོགས་པ་གསུངས་སོ། །དེ་ལ་སྔར་བཤད་པའི་ལས་
དང་ཉོན་མོངས་པ་དེ་དག་ནི་ཡང་སྲིད་པར་སྐྱེ་བའི་བག་ཆཊ་འཇོག་་
པའི་བྱེད་རྒྱུ་ཡིན་པའི་ཕྱིར་རྒྱུ་ཞེས་བྱའོ། །སེམས་ཅན་གང་ཡང་སྲིད་
པའི་བག་ཆགས་མཐུན་པར་བསགས་པ་དེ་དང་དེ་དག་སེམས་ཅན
གྱི་རིས་ལྷ་ལ་སོགས་པ་དེ་དང་དེར་རང་བཞིན་དང་ཆ་བྱད་རྣམས
ཀུན་ཏུ་མཐུན་པར་འབྱུང་བའི་ཕྱིར་རྒྱུ་ཡིན་པའི་ཕྱིར་ཀུན་འབྱུང་་་་་་་
ཡིན་ནོ། །སེམས་ཅན་རྣམས་སོ་སོ་རང་གིས་རྒྱུ་ཐ་དད་པ་དང་འགྲོ་བ་
སྐྱེ་གནས་སོགས་རྣམ་པ་ཐ་དད་པ་དང་འདོད་པ་ནས་མཆོག་སྲིད
པའི་རྩེ་མོའི་བར་དུ་ཁམས་དང་ས་སོ་སོ་ཐ་དད་པར་འབྱུང་བའི་བྱེད་
རྒྱུ་ཡིན་པའི་ཕྱིར་རབ་ཏུ་སྐྱེ་བ་ཞེས་བྱའོ། །མ་ཐོབ་པའི་ལུས་གཞན་
དང་གཞན་འཐོབ་པ་དང་སྔར་ཐོབ་ཟིན་པའི་ལུས་རྣམས་འདའ་བའི་
བྱེད་རྒྱུ་ཡིན་པའི་ཕྱིར་རྐྱེན་གྱི་མཚན་ཉིད་དུ་རིག་པར་བྱའོ། །
མངོན་དུ་བྱ་བ་འགོག་པའི་བདེན་པ་བཤད་པ།
སྤང་བར་བྱ་བ་ཀུན་འབྱུང་གི་བདེན་པ་བསྟན་ནས། མངོན་དུ་བྱ་
བ་འགོག་པའི་བདེན་པ་བསྟན་པར་བཞེད་ནས། འགོག་ལམ་བདེན་
པ་གང་ཞེ་ན་ཞེས་གསུངས་སོ། །དེ་ཡང་མཚན་གཞི་བསྟན་པ་དང་
སྤྱིའི་མཚན་ཉིད་བསྟན་པ་གཉིས་ལས། དང་པོ་ལ་མདོར་བསྟན་པའི།
•260·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཤེས་པར་བྱ་བའི་དངོས་པོ་འགོག་པའི་བདེན་པ་དེ་ཉིད་ཤེས་པར་བྱ་་
བའི་མཚན་ཉིད་ལ་སོགས་པ་བཅུ་གཉིས་ཀྱིས་རིག་པར་བྱའོ །དང་པོ་
(༣༦༠ན)མཚན་ཉིད་ལ་གསུམ་ལས་ངོ་བོ་ངོས་གཟུང་བ་ནི། དེ་ལ་
འགོག་པ་ཞེས་པའི་ཚིག་ནི་བྱ་བྱེད་དང་འབྲེལ་བ་ཡིན་པས་ལས་སུ་བྱ་
བའི་གཞི་གང་དུ་འགོག་པ་དང་བྱེད་པ་གང་གིས་འགོག་པ་བྱ་བའི་ངོ་
བོ་གང་འགོག་པ་གསུམ་ག་ལ་ཡང་འགོག་པ་ཞེས་པའི་སྒྲ་འཇུག་གོ །
དེ་བས་ན་ལས་སུ་བྱ་བའི་གཞི་གང་དུ་འགོག་པ་ནི་སེམས་རང་བཞིན་
གྱིས་འོད་གསལ་བའི་མཚན་ཉིད་ཅན་གྱི་དེ་བཞིན་ཉིད་ཡིན་ནོ། །གང་
གིས་འགོག་པར་བྱེད་པ་ནི་བདག་མེད་པ་རྟོགས་པའི་མཚན་ཉིད་་་་་་་
ཅན་གྱི་ལམ་གྱི་བདེན་པ་ཡིན་ནོ། །བྱ་བའི་ངོ་བོ་འགོག་པ་གང་ཡིན་པ་
དེ་ནི་འདོད་ཆགས་ལ་སོགས་པའི་ཀུན་ནས་ཉོན་མོངས་པ་རྣམས་ཀྱི་་་
ས་བོན་བཅོམ་པས་གཏན་མི་འབྱུང་བའི་མཚན་ཉིད་ཅན་གྱི་སོ་སོར་་་
བརྟགས་པའི་འགོག་པའོ། །དེ་ལ་དེ་བཞིན་ཉིད་ནི་དངོས་པོ་མེད་པའི་
སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བྱེ་
བྲག་གིས་རྣམ་པ་གཉིས་ཡིན་ནོ། །དང་པོ་ནི་ཡང་དག་པ་མ་ཡིན་པའི་
ཀུན་ཏུ་རྟོག་པ་ལ་གང་ཟག་དང་ཆོས་ཀྱི་བདག་གཉིས་གདོད་མ་ནས་་
མེད་པའི་སྟོང་ཉིད་མེད་དགག་གི་རང་བཞིན་ཅན་ཡིན་ནོ། །དེ་ནི་
དེར་ལམ་གྱིས་ཉོན་མོངས་འགོག་པའི་དགག་གཞིར་འོས་པ་མ་ཡིན་་་་
ཏེ་དེ་ནི་ངོ་བོ་མེད་པ་ཉིད་ཀྱིས་འདོད་ཆགས་ལ་སོགས་པས་ཀུན་ནས་
ཉོན་མོངས་པ་ཅན་དུ་བྱེད་པར་མི་ནུས་ལ་གང་ཉོན་མོངས་པ་རྣམས་་
ཀྱི་ཀུན་ནས་ཉོན་མོངས་པར་མ་བྱས་པ་ནི་ལམ་དག་གིས་རྣམ་པར་་་་
·261·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བྱང་བར་ཡང་བྱེད་པར་མི་ནུས་པའི་ཕྱིར་རོ། །གཉིས་པ་ནི་ཀུན་
གཞིའི་རྣམ་པར་ཤེས་པ་ལ་སོགས་པ་རྣམ་པར་ཤེས་པ་རྣམས་ཀྱིས་་
རང་གི་ངོ་བོ་གདོད་མ་ནས་ཀུན་བཏགས་པའི་གཟུང་བ་དང་འཛིན་་
པ་གཉིས་ཀྱི་དྲི་མས་མ་གོས་པ་སྒྲོན་མེ་ལྟར་རང་རིག་ཅིང་གསལ་བའི་
བདག་ཉིད་ལ་སེམས་ཀྱི་རང་བཞིན་འོད་གསལ་བ་ཞེས་ཀྱང་བྱ།
གཉིས་མེད་ཀྱི་ཤེས་པ་དོན་དམ་ཞེས་ཀྱང་བྱ། དངོས་པོ་མེད་པའི་ངོ་
བོ་ཉིད་སྟོང་པ་ཉིད་ཅེས་ཀྱང་བྱའོ། །དེ་ཉིད་གནས་སྐབས་ཐམས་ཅད་
དུ་རང་གི་རང་བཞིན་གཉིས་མེད་( ༣༦༠བ) ཀྱི་ངོ་བོ་ལས་མི་འགྱུར་
པའི་ཕྱིར་དེ་བཞིན་ཉིད་ཅེས་བྱའོ །རྒྱུ་དང་རྐྱེན་ལས་སྐད་ཅིག་མའི་
ངོ་བོར་སྐྱེ་བ་གང་རང་རིག་ཅིང་གསལ་བའི་བདག་ཉིད་དུ་དག་པ་་་་
དང་མ་དག་པའི་གནས་སྐབས་ཐམས་ཅད་དུ་ཁྱད་པར་མེད་པའི་་་་་
ཕྱིར་རྟག་པ་དང་འདུས་མ་བྱས་པ་ཞེས་ཀྱང་བྱའོ། །འདི་ཉིད་ལམ་གྱི་
བདེན་པས་ཀུན་ནས་ཉོན་མོངས་པ་དགག་པར་བྱ་བའི་གཞི་ཡིན་ཏེ་་་
མ་དག་པའི་གནས་སྐབས་ན་འདོད་ཆགས་ལ་སོགས་པས་ཀུན་ནས་་་
ཉོན་མོངས་པ་ཅན་དུ་བྱས་པའི་ཕྱིར་དང༌། གང་ཉོན་མོངས་པ་རྣམས་
ཀྱིས་ཀུན་ནས་ཉོན་མོངས་པར་བྱས་པ་དེ་ཉིད་ལམ་གྱིས་རྣམ་པར་་
བྱང་བ་ཡིན་པའི་ཕྱིར་ཏེ། གཞན་དུ་ན་ཀུན་ནས་ཉོན་མོངས་པ་དེ་
ཉིད་ལམ་གྱིས་རྣམ་པར་བྱང་བར་བྱས་སོ་ཞེས་བྱ་བར་མི་རིགས་ཏེ་་་་
ཆགས་སོགས་ཀྱིས་ཀུན་ནས་ཉོན་མོངས་པར་བྱ་བ་དང་དད་སོགས་་་་
ཀྱིས་རྣམ་པར་བྱང་བར་བྱ་བའི་གཞི་ཐ་དད་པ་ཡིན་པའི་ཕྱིར་རོ། །དེ
ལྟ་བུའི་སེམས་རང་བཞིན་གྱིས་འོད་གསལ་བ་དེ་ཉིད་འདོད་ཆགས་་་་
·262.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ་སོགས་པའི་ཉོན་མོངས་པའི་བག་ལ་ཉལ་མ་སྤངས་པའི་དུས་ན
རང་བཞིན་གྱིས་རྣམ་པར་དག་པ་ཞེས་བྱ་ལ། གང་གི་ཚེ་ལམ་གྱིས་
ཉོན་མོངས་པའི་བག་ལ་ཉལ་མ་ལུས་པ་བཅོམ་པའི་ཚེ་གློ་བུར་གྱི་དྲི་་་་
མས་ཀྱང་རྣམ་པར་དག་པ་ཞེས་བྱ་བའི་མིང་ཐོབ་བོ། །དེའི་ཕྱིར་
སེམས་རང་བཞིན་གྱིས་འོད་གསལ་བ་དེ་ཉིད་ལམ་གྱིས་ཉོན་མོངས་་"
པ་དགག་པར་བྱ་བའི་གཞིར་གྱུར་པའི་ཕྱིར་དེ་བཞིན་ཉིད་ཡིན་ནོ། །
འགོག་པའི་ངོ་བོ་ཉིད་དགག་གཞི་དེ་ལ་ཉོན་མོངས་པ་གཏན་མ
འབྱུང་བའི་སོ་སོར་བརྟགས་པའི་འགོག་པ་མེད་དགག་གི་ངོ་བོ་གྱུར་་་
པ་ཡིན་ལ་དེ་ནི་དགག་གཞིའི་དེ་བཞིན་ཉིད་དེ་ལས་དེ་ཉིད་དང་
གཞན་གང་དུ་ཡང་བརྗོད་དུ་མེད་པ་ཡིན་ཏེ། དཔེར་ན་མ་དག་པའི
གནས་སྐབས་ན་དངོས་པོ་མེད་པའི་སྟོང་པ་ཉིད་དང་དངོས་པོ་མེད་་་
པའི་ངོ་བོ་ཉིད་སྟོང་པ་ཉིད་གཉིས་དེ་ཉིད་དང་གཞན་དུ་མེད་པ་
བཞིན་ནོ། །ཇི་ལྟར་མ་དག་པའི་གནས་སྐབས་ན་དངོས་པོ་མེད་པའི་
ངོ་བོ་ཉིད་སྟོང་པ་ཉིད་ནི་རྣམ་གྲངས་( ༣༦༡ན) པའི་སྟོང་པ་ཉིད་་་་
ཡིན་གྱི་སྟོང་ཉིད་རང་བཞིན་པ་མ་ཡིན་ལ་དངོས་པོ་མེད་པའི་སྟོང་པ་
ཉིད་ཀྱི་རང་གི་ངོ་བོ་ཡིན་པ་ལྟར། རྣམ་པར་དག་པར་གནས་གྱུར་
པའི་གནས་སྐབས་ན་ཡང་དགག་གཞི་དེ་བཞིན་ཉིད་ནི་རྣམ་གྲངས་་་་
པའི་འགོག་པ་ཡིན་གྱི་འགོག་པའི་རང་གི་ངོ་བོ་མ་ཡིན་ལ། ཀུན་ནས་
ཉོན་མོངས་པ་མི་འབྱུང་བའི་རང་བཞིན་ཅན་གྱི་སོ་སོར་བརྟགས་་་་་་
པའི་འགོག་པ་མི་འགོག་པའི་བདེན་པའི་རང་གི་ངོ་བོ་ཡིན་ནོ། །དེའི་
ཕྱིར་གང་དག་འགོག་པའི་བདེན་པ་ནི་རྟོག་པ་ཡིན་ཏེ་གཞན་དུ་ན་
.263.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྔར་མེད་གསར་དུ་འབྱུང་བའི་ཕྱིར་རོ། །དེའི་ཕྱིར་འགོག་པའི་བདེན་
པ་ནི་མ་དག་པའི་གནས་སྐབས་ན་ཡང་དག་པའི་གནས་སྐབས་དང་་་
ངོ་བོ་ཁྱད་པར་མེད་པར་ཡོད་མོད་ཀྱི་འོན་ཀྱང་སྒྲིབ་པས་བསྒྲིབ་པས་་
མ་མཐོང་བ་ཙམ་དུ་ཟད་དོ།། །ཞེས་ཟེར་བ་དེ་ནི་རིགས་པ་མ་ཡིན་ཏེ་
འདི་ལྟར། འགོག་པའི་བདེན་པ་ཞེས་བྱ་བ་ཡོངས་གཅོད་དུ་གྲུབ་པ་
ཅུང་ཟད་ཅིག་ཡོད་ན་དེའི་ཚེ་དེ་ནི་སྔར་ནས་ཡོད་པའམ་འོན་ཏེ་ཕྱིས་
གསར་དུ་འབྱུང་ཞེས་བྱ་བའི་རྣམ་པར་རྟོག་པ་འདིར་འགྱུར་ཏེ་རྣམ་་་
པ་གཞན་མི་འཐད་པའི་ཕྱིར་རོ། །འགོག་པའི་བདེན་པ་ཞེས་བྱ་བ་ལ་
གཞན་ཅུང་ཟད་ཀྱང་མེད་ཀྱི་ཉོན་མོངས་པའི་བག་ལ་ཉལ་དང་བྲལ་་་
བས་ཉོན་མོངས་པའི་རང་གི་ངོ་བོ་གཏན་མི་སྐྱེ་བ་ཙམ་གྱི་མེད་དགག་
ཡིན་ན་དེའི་རང་གི་ངོ་བོ་སྔར་ནས་ཡོད་དམ་ཕྱིས་གསར་དུ་འབྱུང
ཞེས་དཔྱོད་པ་ནི་གནས་མ་ཡིན་པ་ལ་ཐེ་ཚོམ་ཟ་བ་བླུན་པོའི་རྣམ་་་་་་་
ཐར་ཡིན་ཏེ་རི་བོང་གི་རྭ་ལ་རྣོ་བ་དང་རྟུལ་བའི་ཁྱད་པར་དཔྱོད་པ་་་
བཞིན་ནོ། །གལ་ཏེ་རི་བོང་གི་རྭ་ནི་གཏན་མེད་པས་དེ་ལ་རྣོ་བ་དང་
རྟུལ་བ་དཔྱོད་པ་མི་རིགས་མོད། འགོག་པའི་བདེན་པ་ནི་གཏན་མེད་
པ་ཡིན་ན་མངོན་དུ་བྱ་བར་ཡང་ཇི་ལྟར་ནུས་ཤེ་ན། འགོག་པ་མེད་དོ་
ཞེས་མ་སྨྲས་ཀྱི། འོན་ཀྱང་འགོག་པ་ལ་ཡོངས་གཅོད་དུ་གྲུབ་པའི་ངོ་
བོ་གཏན་མེད་དོ་ཞེས་སྨྲས་སོ།། །དེའི་ཕྱིར་ངོ་བོ་གཏན་མེད་པ་ལ་དེའི་
ངོ་བོ་སྔར་ནས་ཡོད་དམ་ཕྱིས་འབྱུང་ཞེས་དཔྱོད་པ་ནི་རི་བོང་གི་་་་་
ལ་རྣོ་རྟུལ་དཔྱོད་པ་དང་ཅིའི་(༣༦༡བ) ཕྱིར་འདྲ་བ་མ་ཡིན་ཏེ་་་་་་་
འདྲ་བ་ཡིན་པའི་ཕྱིར་རོ། །དེ་ལྟར་ན་འགོག་པ་མངོན་དུ་བྱས་ཞེས་པ་
•264·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཇི་ལྟར་ཞེ་ན། གང་ལ་དེ་ཕྱིན་ཆད་ཉོན་མོངས་པ་གཏན་མི་སྐྱེ་བའི་
མཚན་ཉིད་ཅན་གྱི་སེམས་རང་བཞིན་གྱིས་འོད་གསལ་བ་དེ་ཉིད
མངོན་སུམ་དུ་དམིགས་པ་ལ་འགོག་པ་མངོན་སུམ་དུ་བྱས་སོ་ཞེས་
པའི་ཐ་སྙད་ཐོབ་པ་ཡིན་ཏེ། དཔེར་ན་ཕྱོགས་འགའ་ཞིག་མངོན་སུམ་
གྱིས་དམིགས་པ་ན་བུམ་པ་མེད་པ་མངོན་སུམ་དུ་བྱས་སོ་ཞེས་སྨྲ་བ་་་
ལྟ་བུའོ། །ཅི་སྟེ་སེམས་རང་བཞིན་གྱིས་འོད་གསལ་བ་དེ་ཉིད་འགོག་
པའི་བདེན་པ་ཡིན་ལ། དེ་ཉིད་གདོད་མ་ནས་ཡོད་དོ་ཞེ་ན། དེ་ཉིད་
གདོད་མ་ནས་མེད་དོ་ཞེས་ནི་ཁོ་བོ་མི་སྨྲའི། འོན་ཀྱང་མ་དག་པའི་
གནས་སྐབས་ནད་ལ་འགོག་པའི་བདེན་པ་ཞེས་པའི་མིང་ཡང་མི་་་་་་་་
ཐོབ་སྟེ་འགོག་པ་ན་ཉོན་མོངས་པ་སྤངས་པས་རབ་ཏུ་ཕྱེ་བ་ཡིན་པའི་
ཕྱིར་རོ། །གང་གི་ཚེ་ཉོན་མོངས་པའི་བག་ལ་ཉལ་བཅོམ་པ་དེའི་ཚེ་དེ་
ལ་འགོག་པའི་བདེན་པ་ཞེས་པའི་མིང་ཐོབ་བྱར་རང་གི་སྐད་ཅིག་སྔ་་
མའི་ཉེར་ལེན་དང་རྣམ་པར་མི་རྟོག་པའི་ཡེ་ཤེས་ཀྱིས་ལྷན་ཅིག་བྱེད་་
པའི་རྐྱེན་ལས་རྣམ་པར་དག་པའི་ངོ་བོ་གསར་དུ་སྐྱེ་བའི་ཕྱིར་སྔར་་་་
ནས་ཡོད་པ་མ་ཡིན་ལ། །རྣམ་གྲངས་པའི་འགོག་པ་ཡིན་གྱི་དགག་པ་
མཚན་ཉིད་པ་ཡང་མ་ཡིན་ནོ་ཞེས་སྔར་བཤད་ཟིན་ཏོ། །གལ་ཏེ་ཡེ་
ཤེས་སྣང་བ་ཅན་གྱི་མདོ་ལས་འཇམ་དཔལ་ཟད་པ་ཞེས་བྱ་བ་གང་
ཡིན་པ་དེ་ནི་གཏན་ནས་ཟད་པ་ཁོ་ན་ཡིན་ནོ། །གཏན་ནས་ཟད་པ་
གང་ཡིན་དོན་ཟད་པར་བྱ་བ་མ་ཡིན་ནོ། །ཞེས་པ་དང༌། གཞན་ཡང་
ཟད་པ་གཉེན་པོས་ཟད་པ་མ་ཡིན་ནོ། །གདོད་ནས་ཟད་པས་དེའི་
ཕྱིར་ཟད་ཅེས་བརྗོད། ཅེས་པ་ལ་སོགས་པ་མང་དུ་གསུངས་པ་མ་ཡིན་
·265·

་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ནམ༑ ཇི་ལྟར་ན་མ་དག་པའི་གནས་སྐབས་ཀྱིས་སེམས་པ་རང་བཞིན་
གྱིས་འོད་གསལ་པ་དེ་ཉིད་ལ་འགོག་པའི་བདེན་པ་ཞེས་མི་བྱ་ཞེ་ན།
དེ་དག་ནི་སེམས་རང་བཞིན་གྱིས་འོད་གསལ་བ་དེ་ཉིད་མ་དག་པའི་་
གནས་སྐབས་ན་ཡང་ཆགས་སོགས་ཉོན་མོངས་པའི་ངོ་བོ་གཏན་ནས་
སྐྱེ་མ་མྱོང་བའི་ཕྱིར་ཆགས་སོགས་གདོད་མ་ནས་ཟད་པ་ཞེས་བརྗོད་་་
པ་ཡིན་ལ། དེ་ཙམ་གྱིས་འགོག་པ་མ་དག་པའི་གནས་སྐབས་ན་ཡང་
ཡོད་པར་སྒྲུབ་ན། །མིང་ལ་མི་རྩོད་དེ་སེམས་ཅན་རྣམས་ཀྱི་རྒྱུད་ལ་
རང་བཞིན་འོད་གསལ་བའི་སེམས་མེད་དོ་ཞེས་ཁོ་བོ་ཅག་སྐུར་བ་་་
( ༣༦༢ན)འདེབས་པར་མི་བྱེད་དོ། །འོན་ཀྱང་ཉོན་མོངས་པ་མི་སྐྱེ་
བའི་རང་བཞིན་ཅན་གྱི་འགོག་པ་ནི་རྣམ་པ་ཐམས་ཅད་དུ་ལམ་གྱིས་་
བསྒྲུབ་པར་བྱ་བ་ཡིན་པས་དེ་ནི་མ་དག་པའི་གནས་སྐབས་ན་ནམ་་་་
ཡང་ཡོད་པ་མ་ཡིན་ནོ། །གལ་ཏེ་འགོག་པ་ནི་དངོས་པོར་མེད་པ་ཡིན་
ན་ལམ་གྱིས་བསྒྲུབ་པར་བྱ་བ་ཇི་ལྟར་ཡིན་ཞེ་ན། འགོག་པའི་རང་གི་
ངོ་བོ་ལ་ནི་ལམ་གྱིས་བྱ་བ་ཅུང་ཟད་ཀྱང་མི་བྱེད་མོད་འོན་ཀྱང་ལམ་་་
གྱིས་ལྷན་ཅིག་བྱེད་པའི་རྐྱེན་དང་སེམས་དང་སྐད་ཅིག་སྔ་མའི་ཉེར་་་
ལེན་ལ་སེམས་ཕྱི་མ་ཉོན་མོངས་པ་མི་སྐྱེ་བའི་མཚན་ཉིད་ཅན་དུ་སྐྱེས་
པ་ཙམ་ལ་ལམ་གྱིས་འགོག་པ་བྱས་སོ་ཞེས་བྱ་བའི་ཐ་སྙད་ཐོབ་སྟེ།
དཔེར་ན་བུམ་པའི་སྐད་ཅིག་སྔ་མས་ཉེར་ལེན་དང་ཐོ་བས་ལྷན་ཅིག་་
བྱེད་རྐྱེན་བྱས་པ་ལས་གྱོ་མོའི་གནས་སྐབས་སྐྱེས་པ་ལ་ཐོ་བས་བུམ་པ
མེད་པར་བྱས་སོ་ཞེས་འཇིག་རྟེན་ན་ཐ་སྙད་འདོགས་པ་ལྟ་བུའོ། །བྱེ་
བྲག་ཏུ་སྨྲ་བ་གང་དག །སོ་སོར་བརྟགས་པ་འགོག་པ་གང་། བྲལ་བའོ་
·266·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སོ་སོ་སོ་སོ་ཡིན། །ཞེས་འགོག་པའི་བདེན་པ་བྲལ་བའི་རྫས་རྟག་པའི་
ངོ་བོར་འདོད་པ་དག་ཀྱང་ལམ་གྱིས་འགོག་པའི་ངོ་བོ་བསྐྱེད་པར་ནི་་
མི་འདོད་མོད་འོན་ཀྱང་ལམ་གྱིས་འགོག་པ་དེ་ཉིད་རྒྱུད་ལ་ལྡན་པར་་
བྱེད་པའི་ཐོབ་པ་བསྐྱེད་པ་ཙམ་ལ་བྲལ་བའི་རྫས་རྟག་དེ་ཉིད་ལམ་གྱི་
བྲལ་བའི་འབྲས་བུ་ཡིན་ནོ་ཞེས་ཐ་སྙད་འདོགས་པར་བྱེད་དེ། ལམ་གྱི་
ཉོན་མོངས་དང་བྲལ་བར་བྱས་པ་ལས་འགོག་པ་དེ་ཐོབ་པའི་ཕྱིར་རོ།།
གང་ཡང་འགོག་པའི་བདེན་པ་སྔར་ནས་རྟག་པར་ཡོད་པ་ལམ་གྱིས་་་
མངོན་དུ་གྱུར་པར་བྱེད་དོ། །ཞེས་སྨྲ་བ་ཡང་མིང་ཐ་དད་པ་ཙམ་མ་
གཏོགས་འགོག་པ་རྫས་ཡོད་དུ་འདོད་པ་དག་དང་ཁྱད་པར་ཅི་ཡང་་་
མེད་དོ། །མདོ་སྡེ་པ་དག་ནི་འགོག་པའི་ངོ་བོ་འདིར་བཤད་པ་དང་
མཐུན་པར་མེད་དགག་ཅང་མེད་པར་འདོད་མོད་འོན་ཀྱང་དེ་དག་་་་
ནི་དགག་གཞི་དང་བྲལ་བའི་དགག་པ་ཡན་ག་བ་ཙམ་ཞིག་འདོད་ལ།
འདིར་ནི་རང་བཞིན་གྱིས་འོད་གསལ་བའི་མཚན་ཉིད་ཅན་གྱི་དེ་
བཞིན་ཉིད་(༣༦༢བ)དགག་གཞིར་ཁས་ལེན་པའི་ཕྱིར་ཁྱད་པར་་་་
ནི་དེ་ཙམ་མེད། ཅིའི་ཕྱིར་སྡེ་པ་དེ་དག་དགག་གཞི་ཁས་མི་ལེན་ཞེ་ན།
གང་གི་ཚེ་འཇིག་རྟེན་ལས་འདས་པའི་ལམ་ལ་མཉམ་པར་བཞག་པ་་་
དེའི་ཚེ་གཉེན་པོ་ལས་མ་གཏོགས་པའི་ཟག་པ་དང་བཅས་པའི་་་
འཇུག་ཤེས་གཞན་རྣམས་འགོག་པའི་ཕྱིར་དང་། ཀུན་གཞིའི་རྣམ་
པར་ཤེས་པ་ཁས་མི་ལེན་པའི་ཕྱིར་དང༌། གཉེན་པོ་རང་ཉིད་ཉོན་
མོངས་པ་སྤོང་བའི་དགག་གཞིར་རིགས་པ་ཡང་མ་ཡིན་ཏེ། དེ་ལ་ཉོན་
མོངས་པའི་གནས་ངན་ལེན་མི་གནས་པའི་ཕྱིར་རོ། །འདིར་ནི་ཀུན་
ད་·267·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞིའི་རྣམ་པར་ཤེས་པ་ཉོན་མོངས་པའི་གནས་ངན་ལེན་དང་ལྡན་་་་་
པ་དེ་ཉིད་ལམ་མངོན་དུ་གྱུར་པའི་ཚེ་ཡང་རྗེས་སུ་འཇུག་པས་དེ་ཉིད་
ལམ་གྱིས་གནས་གྱུར་པར་བྱེད་པའི་ཕྱིར་དང༌། དེ་ཉིད་ཀྱིས་ན་དེའི་
གནས་ལུགས་རང་བཞིན་གྱིས་འོད་གསལ་བ་དེ་ཉིད་གང་དུ་ཉོན
མོངས་པ་འགོག་པའི་དགག་གཞིར་རིགས་པ་ཡིན་ནོ། །འཕགས་པ་ཀླུ་
སྒྲུབ་ཀྱི་གཞུང་ལྟར་ན། གཉེན་པོས་སྤང་བྱ་བཅོམ་པའི་འགོག་པ་ཞེས་
པ་རྫས་ཡོད་དམ་བཏགས་ཡོད་ཅི་ཡང་མི་བཞེད་དེ། གཉེན་པོར་
འདོད་པ་དང་སྤང་བྱ་གཉིས་ཀ་ཡང་སྒྱུ་མ་ལྟར་ངོ་བོ་ཉིད་ཀྱིས་རང་་་་
བཞིན་མེད་པ་ཡིན་ན་གང་ཞིག་གང་གིས་འཇོམས་པར་བྱེད། དེའི་
ཕྱིར་གང་གི་ཚེ་རྣལ་འབྱོར་པས་ཆོས་ཐམས་ཅད་གདོད་མ་ནས་སྐྱེ་བ་
མེད་པར་ཡོངས་སུ་ཤེས་པ་དེའི་ཚེ་འགོག་པ་དང་མྱ་ངན་ལས་འདས་་
པ་མངོན་སུམ་དུ་བྱས་སོ་ཞེས་འཇིག་རྟེན་ཀུན་རྫོབ་ཀྱི་བདེན་པ་ལ་་་་་་
བརྟེན་ནས་ཐ་སྙད་འདོགས་པར་བྱེད་དོ། །དེ་ལྟར་ཡང་རིགས་པ་དྲུག་
ཅུ་པ་ལས་དངོས་པོ་སྐྱེས་པ་ཞིག་པ་ལ། ཇི་ལྟར་འགོག་པ་རྣམ་བརྟཊ་
ལྟར༑ དེ་བཞིན་དམ་པ་རྣམས་ཀྱིས་ཀྱང་སྒྱུ་མ་བྱས་ལྟའི་འགོག་པ་
བཞེད༑ །རྣམ་པར་འཇིག་པས་འགོག་འགྱུར་གྱི། འདུས་བྱས་ཤེས་པར་
མ་ཡིན་ནོ། །དེ་ནི་སུ་ལ་མངོན་སུམ་འབྱུང། ཞིག་ཅེས་པ་དེ་ཇི་ལྟ་བུ།
ཞེས་སོགས་གང་གསུངས་པ་ཡིན་ནོ། །དེ་ལྟར་གྲུབ་མཐའ་སྨྲ་བ་བཞི་
པོ་(༣༦༣ན)དག་ལས་བྱེ་བྲག་ཏུ་སྨྲ་བ་དང་མདོ་སྡེ་པ་དག་ནི་གོ་་་་
རིམ་བཞིན་དུ་རྟག་པའི་རྫས་སུ་གྲུབ་པ་དང་སྤང་བྱ་འགོག་པ་ཙམ་གྱི་
མེད་དགག་ཏུ་འདོད་པར་བྱེད་དོ། །རྣལ་འབྱོར་སྤྱོད་པའི་ལུགས་
·268·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འདིར་རང་བཞིན་གྱིས་འོད་གསལ་བའི་མཚན་ཉིད་ཅན་གྱི་དེ་བཞིན་
ཉིད་ལ་གཉེན་པོས་ཉོན་མོངས་པ་བཅོམ་པའི་མེད་དགག་ཏུ་བཞེད
པ་ཡིན་ནོ། །དབུ་མ་པ་དག་ནི་རྟེན་ཅིང་འབྲེལ་བར་འབྱུང་བ་གདོད་
མ་ནས་སྐྱེ་བ་དང་འགག་པ་སོགས་དང་བྲལ་བ་བརྗོད་དུ་མེད་པ་དེ་་་་
ཉིད་ལ་འགོག་པ་ཞེས་པའི་ཐ་སྙད་ཉེ་བར་འདོགས་སོ་ཞེས་བྱ་བ་ནི་་་་
མདོར་བསྡུས་པའི་དོན་ཏོ། །
གཉིས་པ་དེ་ཉིད་ལུང་གིས་སྒྲུབ་པ་ལ་ཟག་བཅས་ཀྱི་སྐྱེ་མཆེད
དང་ཕུང་པོ་རྣམས་འགགས་པར་འགོག་པར་གསུངས་པ་ནི་མདོ་ལས།
མཚོ་ནི་གང་ལས་ལྡོག་པར་འགྱུར། །ལམ་ནི་གང་ལས་ལྡོག་པ་ལགས།
གང་དུ་འཇིག་རྟེན་སྡུག་བསྔལ་དང་། བདེ་བ་མ་ལུས་འགོག་པར་
འགྱུར༑ །ཞེས་ཞུས་པའི་ལན་དུ། གང་དུ་མིག་དང་རྣ་བ་དང་། །དེ་
བཞིན་སྣ་དང་ལྕེ་དང་ལུས། །ཡིད་དང་དེ་བཞིན་མིང་དང་གཟུགས། །
མ་ལུས་པར་ནི་འགོག་འགྱུར་བ། །མཚོ་ནི་དེ་ལས་ལྡོག་འགྱུར་ཞིང་། །
ལམ་ནི་དེ་ལས་ལྡོག་པའོ། །ཞེས་གསུངས་ཏེ། དེ་ལ་མཚོ་ནི་མིག་ལ་
སོགས་པ་ནང་གི་སྐྱེ་མཆེད་དྲུག་སྟེ་དེ་དག་གི་སྒོ་ནས་རྣམ་ཤེས་ཡུལ་་་་
ལ་འཇུག་པ་ན་ཉོན་མོངས་པ་འཕེལ་བར་འགྱུར་བས་ཉོན་མོངས་
པའི་ཀླུའི་གནས་ཡིན་པའི་ཕྱིར་རོ། །ལམ་ནི་ལས་དང་ཉོན་མོངས་པ་
གཉིས་ཡིན་ཏེ་དེ་དག་ལས་རྟེན་ནས་རྒྱུད་ལྔའི་འགྲོ་བར་བགྲོད་པར་་་
བྱེད་པའི་ཕྱིར་རོ། །དེ་དག་མ་ལུས་པ་ནི་ཕུང་པོ་ལྷག་མ་མེད་པའི་མྱ་
ངན་ལས་འདས་པའི་དབྱིངས་སུ་འགག་པར་འགྱུར་རོ། །ཞེས་པའོ། །
ཁམས་བཅོ་བརྒྱད་འགགས་པས་འགོག་པར་བསྟན་པ་ནི། དེ་བཞིན་
·269·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཉིད་གང་དུ་མིག་གི་ཁམས་འགགས་པ་དང་མིག་ཤེས་དང་མཚུངས་་
པར་ལྡན་པའི་ཁ་དོག་གི་འདུ་ཤེས་མེད་པར་འགྱུར་བ་ནས་ཆོས་ཀྱི་
ཁམས་ཀྱི་བར་དུ་འགོག་པར་དང་ཡེ་ཤེས་དང་མཚུངས་པར་ལྡན་་་་་་་
པའི་(༣༦༣བ)ཆོས་ཀྱི་འདུ་ཤེས་མེད་པར་འགྱུར་བ་དེ་ནི་སེམས་་་་་་
ཅན་རྣམས་ཀྱི་གནས་སམ་རྟེན་དུ་རིགས་པར་བྱའོ་ཞེས་གསུངས་པ་་
ཡིན་ནོ། །།ལུང་གི་རྣམ་གྲངས་གཉིས་པོ་འདིས་ནི་དེ་བཞིན་ཉིད་ཀྱང་
ཡིན་ལ་ཡེ་ཤེས་ཀྱི་དམིགས་པ་ཡང་ཡིན་པ་གང་དུ་ཕུང་པོ་དང་ཁམས་
དང་སྐྱེ་མཆེད་ཀྱིས་བསྡུས་པའི་ཟག་པ་དང་བཅས་པའི་དངོས་པོ་མ་་་
ལུས་འགགས་པ་ནི་འགོག་པའི་མཚན་ཉིད་དུ་བསྟན་པ་ཡིན་ནོ། །
གཉིས་པ་ཟད་པ་ནི་སྐྱེ་མཆེད་དྲུག་ལ་སོགས་པ་ཟག་པ་དང་བཅས་་་་་་
པའི་འདུ་བྱེད་རྣམས་འཇིག་པ་སྟེ་འགགས་པ་དེ་ལས་ཕུང་པོ་ལྷག་མ་་
མེད་པའི་དབྱིངས་སུ་ཡོངས་སུ་མྱ་ངན་ལས་འདས་པའི་འགོག་པ་དེ་་
གཞན་མ་ཡིན་ཏེ། དེ་ལྟ་ན་མྱ་ངན་ལས་འདས་པ་དེ་ཟག་པ་དང་
བཅས་པའི་ཆོས་མ་ལུས་པ་འགགས་པས་རབ་ཏུ་ཕྱེ་བ་མ་ཡིན་པར་་
ཐལ་བའི་ཕྱིར་རོ། །གཞན་མ་ཡིན་པ་ཡང་མ་ཡིན་ཏེ་མྱ་ངན་ལས
འདས་པ་ནི་འདུ་བྱེད་རྣམས་ཟད་པའི་རང་བཞིན་དུ་ཡོངས་སུ་
གཅད་པར་མི་ནུས་པའི་ཕྱིར་རོ། །དེའི་ཕྱིར་གཞན་དང་གཞན་མ་ཡིན་
པ་གཉིས་ཀ་ཡང་མ་ཡིན་ལ་གཉིས་ཀ་ཡང་མ་ཡིན་ཏེ། འགལ་བའི་
ཕྱིར་དང་རྣམ་པ་གཞན་མ་སྲིད་པའི་ཕྱིར་རོ། །ཅིའི་ཕྱིར་དང་དེར
བརྟག་ཏུ་མེད་ཅེ་ན་མྱ་ངན་ལས་འདས་པ་ནི་མུ་བཞིའི་སྤྲོས་པ་མེད་་་་
པའི་ཕྱིར་རོ། །སྤྲོས་པ་ནི་འགོག་པའི་བདེན་པ་སྟོན་པའི་སྐབས་འདིར་
·270.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཚུལ་བཞིན་མ་ཡིན་པ་སེམས་པ་ཡིན་ཏེ་འདི་ལྟར། བསམ་བྱ་ཡང་
གཞན་ལ་སེམས་པ་ཡང་གཞན་ཞེས་བྱ་བའི་ཐ་ཚིག་གོ །དེ་ཡང་ཅིའི་
ཕྱིར་ཞེ་ན་བསམ་བྱ་འགོག་པའི་བདེན་པའམ་མྱ་ངན་ལས་འདས་པ་་
དེ་ཉིད་མཐའ་བཞི་དང་བྲལ་བ་ལ་མཐའ་བཞིར་སེམས་པའི་ཕྱིར་རོ།
དེ་ཉིད་ལུང་གིས་སྒྲུབ་པ་ནི་བཅོམ་ལྡན་འདས་ཀྱིས་མིག་ལ་སོགས་པ་་
རིག་པའི་སྐྱེ་མཆེད་དྲུག་པོ་མ་ལུས་པར་ཟད་པ་སོགས་ལས་འགོག་པ་་
མྱ་ངན་ལས་འདས་པ་དེ་གཞན་ན་ཡོད་དོ་ཞེས་དང་མེད་དོ་ཞེས་དང་
གཉིས་ཀ་ཡིན་པའམ་གཉིས་ཀ་མ་ཡིན་ནོ། །ཞེས་མཐའ་བཞིར་སེམས་
པར་བྱེད་ན་སྤྲོས་པ་མེད་པ་མྱ་ངན་ལས་འདས་( ༣༦༤ན)པ་ཚུལ་་་་
བཞིན་མ་ཡིན་པར་སེམས་པས་སྤྲོས་པར་བྱེད་དོ། །མདོར་ན་ཇི་སྲིད་
དུ་སྐྱེ་མཆེད་དྲུག་ཡོད་པ་དེ་སྲིད་དུ་ཉོན་མོངས་པ་མེད་ཀྱང་བདེ་སྡུག་
གི་ཚོར་བ་དང་དེའི་རྗེས་སུ་བྱེད་པའི་འདུ་ཤེས་རགས་པ་སྐྱེ་བས་སྤྲོས་
པ་ཡིན་ལ། གང་གི་ཚེ་སྐྱེ་མཆེད་དྲུག་འགགས་པས་ཚོར་བ་དང་འདུ་
ཤེས་སོགས་རྒྱུད་འཁྲུག་པར་བྱེད་པའི་སྤྲོས་པ་མེད་པར་འགྱུར་ཏེ། །
དེའི་ཕྱིར་སྐྱེ་མཆེད་དྲུག་མ་ལུས་པ་འགགས་པ་ནི་ལྷག་མ་མེད་པའི་མྱ་
ངན་ལས་འདས་པར་བསྟན་ཏོ་ཞེས་པའོ། །གསུམ་པ་ནི་འཇིག་རྟེན་
པའི་ལམ་གྱིས་ཉོན་མོངས་པའི་ས་བོན་ཉམས་སྨད་པ་ཙམ་གང་ཡིན་་་
པ་ནི་བརྡ་འམ་ཐ་སྙད་པའི་འགོག་པ་ཞེས་བྱ་སྟེ་ས་བོན་ཡང་དག་
པར་མ་བཅོམ་པའི་ཕྱིར་དང་དེ་ཙམ་ལ་ཡང་ཉོན་མོངས་པ་སྤངས་
ཞེས་པའི་ཐ་སྙད་ཡོད་པའི་ཕྱིར་རོ། །དེ་ཡང་བརྡའི་འགོག་པ་ཡིན་པ་
དེའི་ཕྱིར་འཇིག་རྟེན་པའི་བསམ་གཏན་གྱི་རྣམ་གྲངས་སུ་དེའི་ཡན་་་་
·271·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལག་གི་མྱ་ངན་ལས་འདས་པ་ཞེས་གསུངས་པ་ཡིན་ནོ། །འཇིག་རྟེན་
པའི་བསམ་གཏན་རྣམས་ཀྱིས་ས་འོག་མའི་སྡུག་བསྔལ་ལས་རེ་ཞིག་་་་
འདའ་བར་བྱེད་པའི་ཕྱིར་དེའི་ཡན་ལག་གིས་མྱ་ངན་ལས་འདས་པ་་
ཞེས་བྱའོ། །འཕགས་པའི་ཤེས་རབ་ཀྱིས་སྤང་བྱའི་ས་བོན་ཡང་དག་
པར་བཅོམ་པའི་སྤངས་པ་གང་ཡིན་པ་དེ་ནི་དོན་དམ་པའི་འགོག་པ་་
ཞེས་བྱ་སྟེ་སྤང་བྱ་གཏན་མི་སྐྱེ་བའི་ཆོས་ཅན་དུ་བྱས་པའི་ཕྱིར་རོ།། །
རྒྱུན་དུ་ཞུགས་པ་ལ་སོགས་པ་སློབ་པ་རྣམས་ཀྱི་འབྲས་བུས་བསྡུས་
པའི་སྤངས་པ་གང་ཡིན་པ་དེ་ནི་མ་རྫོགས་པའི་འགོག་པ་ཞེས་བྱ་སྟེ་་་་
སྤངས་པ་ཡོངས་སུ་མ་རྫོགས་པའི་ཕྱིར་རོ། །དགྲ་བཅོམ་པ་རྣམསཀྱི་
འབྲས་བུས་བསྡུས་པའི་སྤངས་པ་གང་ཡིན་དེ་ནི་ཡོངས་སུ་རྫོགས་་་་
པའི་འགོག་པ་ཞེས་བྱ་སྟེ་སྤང་བྱ་མ་ལུས་པ་སྤངས་པའི་ཕྱིར་རོ། །ཤེས་
རབ་ཀྱིས་རྣམ་པར་གྲོལ་བའི་དགྲ་བཅོམ་པ་རྣམས་ཀྱི་འགོག་པ་ནི
རྒྱན་མེད་པ་ཞེས་བྱ་སྟེ་མངོན་པར་ཤེས་པ་དང་རྣམ་པར་ཐར་པ
སོགས་ཀྱི་རྒྱན་དང་མི་ལྡན་པའི་ཕྱིར་རོ། །ཉོན་མོངས་པ་དང་སྙོམས་
འཇུག་གི་སྒྲིབ་པ་གཉིས་ཀའི་ཆ་ལས་རྣམ་( ༣༦༤བ)པར་གྲོལ་བ་་་་
རྣམས་ཀྱི་འགོག་པ་གང་ཡིན་པ་ནི་རྒྱན་དང་བཅས་པ་ཞེས་བྱ་སྟེ་རིག་
པ་གསུམ་དང་མངོན་པར་ཤེས་པ་དྲུག་ལ་སོགས་པའི་རྒྱན་དང་ལྡན་་་
པའི་ཕྱིར་རོ། །ལྷག་མ་དང་བཅས་པ་དང་ལྷག་མ་མེད་པ་ནི་གོ་བར་
ཟད་དོ། །སྲིད་པ་དང་ཞི་བའི་མཐའ་གཉིས་ལ་མི་གནས་པའི་མྱ་ངན་
ལས་འདས་པས་བསྡུས་པའི་འགོག་པ་ནི་ཁྱད་པར་དུ་འཕགས་པ་་་་་་་་
ཞེས་བྱ་སྟེ་སེམས་ཅན་ཐམས་ཅད་ལ་འཕྲལ་དང་ཡུན་དུ་ཕན་པ་དང་་
*272·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བདེ་བའི་གཞིར་གྱུར་པའི་ཕྱིར་རོ། །རྣམ་གྲངས་ལ་མིང་གིས་མདོར་
་པ་ནི་མ་ལུས་པར་སྤངས་པ་ཞེས་པ་ལ་སོགས་པའོ། །དེ་རྒྱས་
བསྟན་
སྤངས་པ་དང་ཡོན་ཏན་དང་སྡུག
པར་བཤད་པ་ལ་གསུམ་ལས།
བསྔལ་བཟློག་པའི་རྣམ་གྲངས་ལས། དང་པོ་ནི་ཅིའི་ཕྱིར་འགོག་པའི་
བདེན་པ་དེ་ལ་མ་ལུས་པར་སྤངས་པ་ཞེས་བྱ་ཞེ་ན་ཚིག་ལྷག་མ་ནུས་་་
པ་ཞེས་པའི་བར་གྱི་ཕྱིར་རོ།། །ངེས་པར་སྤངས་པ་ནི་ཉོན་མོངས་པའི་
ཀུན་ནས་དཀྲིས་པ་མངོན་གྱུར་བོར་བའི་ཕྱིར་རོ། །བྱང་བར་འགྱུར་བ་
ནི་ཉོན་མོངས་པའི་བག་ལ་ཉལ་ས་བོན་རྣམས་མ་ལུས་པར་མཐར
ཕྱིན་པར་བྱེད་པའི་ཕྱིར་རོ། །ཀུན་ནས་དཀྲིས་པ་དང་བག་ལ་ཉལ་
སྤང་པ་དེ་ཉིད་གཉེན་པོ་མཐོང་བའི་ལམ་དང་སྒོམ་པའི་ལམ་གྱིས་་་་་་
བྲལ་བ་བྱས་པའི་བྱེ་བྲག་གིས་གོ་རིམ་བཞིན་དུ་ཟད་པ་དང་འདོད་་་
ཆགས་དང་བྲལ་བ་ཞེས་བྱའོ། །འགོག་པ་ནི་ཕྱི་མ་ལ་ཉོན་མོངས་པ་
དེའི་འབྲས་བུ་སྡུག་བསྔལ་མི་སྐྱེ་བའི་ཕྱིར་རོ། །རྣམ་པར་ཞི་བ་ནི་
མཐོང་བའི་ཆོས་དེ་ལ་ཉོན་མོངས་པའི་འབྲས་བུ་སེམས་ཀྱི་སྡུག
བསྔལ་ཡིད་མི་བདེ་བ་རྒྱུ་བ་མེད་པའི་ཕྱིར་རོ།།ནུབ་པ་ནི་སྔོན་གྱི་ལས་
དང་ཉོན་མོངས་པས་སྒྲུབ་པའི་ཕུང་པོའི་ལྷག་མ་རྣམས་རང་གི་ངང་་་
གིས་འཇིག་པའི་ཕྱིར་རོ། །
གཉིས་པ་ཡོན་ཏན་གྱི་རྣམ་གྲངས་ལ་བཞི་ལས། ཟབ་པའི་ཡོན་
ཏན་ནི་སྐྱེ་བ་ལ་སོགས་འདུས་བྱས་ཀྱི་མཚན་ཉིད་གསུམ་དང་བྲལ་
བའི་ཕྱིར་འདུས་མ་བྱས་ཡིན་ནོ། །ལྟ་དཀའ་བ་ནི་འཕགས་པ་རྣམས་
ཤེས་རབ་ཀྱི་སྤྱན་གཅིག་པུས་རྟོགས་པར་བྱ་བ་ཡིན་པས་ཤ་དང་ལྷའི་་
•273.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མིག་གི་སྤྱོད་ཡུལ་ལས་འདས་པའི་ཕྱིར་རོ། །དེ་ལ་སྤྱན་ནི་ལྔ་སྟེ་ཤ་དང་
(༣༦༥ན)ལྷའི་དང་ཤེས་རབ་དང་ཆོས་དང་སངས་རྒྱས་ཀྱི་སྤྱན་ནོ།།
དེ་ལ་ཤའི་མིག་ནི་སྤྱིར་འདོད་པའི་སེམས་ཅན་ཐམས་ཅད་ཀྱི་མིག་
ཀུན་ཡིན་ལ། དེ་ཉིད་ཀྱིས་དཔག་ཚད་བརྒྱ་ནས་སྟོང་གསུམ་གྱི་བར་གྱི
གཟུགས་ཕྲ་རགས་རྣམས་མཐོང་བ་གང་ཡིན་པ་དེ་ནི་ཤའི་སྤྱན་ཞེས་་”
བྱ་བའི་གྲངས་སུ་འགྲོ་འོ། །ལྷའི་སྤྱན་ནི་སྔོན་ཡུལ་མཆོག་ལ་མར་མེ་
དང་འབྲུ་མར་ལ་སོགས་པ་ཕུལ་བའི་རྣམ་པར་སྨིན་པ་ལས་བྱུང་བ་
ཤའི་མིག་གི་མཚན་ཉིད་ལས་འདས་ཤིང་ཏིང་ངེ་འཛིན་གྱིས་བསྒྲུབས་
པའི་ལྷའི་མིག་དང་ཆོས་མཚུངས་པ་དཔག་ཚད་བརྒྱ་ནས་སྟོང་གསུམ་
གྱི་གཟུགས་ཕྲ་རགས་རྣམས་དེ་ལས་ཀྱང་འདས་པའི་གཟུགས་རྣམས་་
མཐོང་བའོ། །འདི་ཡང་འཁོར་ལོས་བསྒྱུར་བའི་རྒྱལ་པོ་དང་སྲིད་པ་ཐ་
མ་བའི་བྱང་ཆུབ་སེམས་དཔའ་རྣམས་ལ་གདོན་མི་ཟ་བར་ཡོད་པ་
ཡིན་ནོ། །འདོད་ལྷའི་མིག་དང་འདྲ་བའི་ཕྱིར་ལྷའི་མིག་ཅེས་བྱའི་ལྷའི་
མིག་དངོས་ནི་མ་ཡིན་ཏེ་འདི་ནི་འདོད་པའི་སས་བསྡུས་པའི་ཕྱིར་་་་་་་
དང་ལྷའི་མིག་ནི་བསམ་གཏན་གྱི་སས་བསྡུས་པའི་ཕྱིར་རོ། །ཤེས་རབ་
ཀྱི་སྤྱན་ནི་དེ་ཁོ་ན་ཉིད་ཇི་ལྟ་བ་ཤེས་པའི་ཤེས་རབ་བོ། །ཆོས་ཀྱི་སྤྱན་
ནི་ལུང་དང་རྟོགས་པའི་ཆོས་ཀྱི་བྱེ་བྲག་གིས་རྣམ་པ་གཉིས་ཡིན་ཏེ།
དེ་ལ་ལུང་གི་ཆོས་ཀྱི་སྤྱན་ནི་གསུང་རབ་ཡན་ལག་བཅུ་གཉིས་ཀྱི་ཚིག་
དང་དོན་ཐམས་ཅད་ལ་ཐོགས་པ་མེད་པར་ཤེས་པའོ། །འདི་ནི་ཚིག་
དང་དོན་གྱི་གཟུངས་དང་དོན་གཅིག་ལ་སྔ་མ་ཤེས་རབ་ཀྱི་སྤྱན་ནི་་་་་
བཟོད་པའི་གཟུངས་དང་དོན་གཅིག་པ་ཡིན་ནོ། །རྟོགས་པའི་ཆོས་ཀྱི་
274.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སྤྱན་ནི་གང་ཟག་ཟུང་བཞིའི་རྟོགས་པའི་བྱེ་བྲག་ཇི་ལྟ་བ་བཞིན་དུ་་་་་
ཤེས་པའོ། །སངས་རྒྱས་ཀྱི་སྤྱན་ནི་ཆོས་ཐམས་ཅད་རྣམ་པ་ཐམས་ཅད་
དུ་མངོན་པར་རྫོགས་པར་བྱང་ཆུབ་པའི་ཇི་སྙེད་པ་མཁྱེན་པའི་ཡེ་་་་་་
ཤེས་སོ། །བདུད་བཞི་དང་བྲལ་བའི་ཡོན་ཏན་ལ་མི་གཡོ་བ་ནི་དམྱལ་
བ་ལ་སོགས་བ་འགྲོ་བ་གཅིག་ནས་གཅིག་ཏུ་འཕོ་ཞིང་རྒྱུ་བ་དང་བྲལ་
བའི་ཕྱིར་རོ། །མི་འདུད་པ་ནི་ཁམས་གསུམ་གྱི་སྲིད་པ་གསུམ་དང་
བྲལ་བས་སྲིད་པར་མི་འདུད་པའི་( ༣༦༥བ) ཕྱིར་རོ། །འཆི་བ་མེད་
པ་ནི་འཆི་བའི་རྟེན་ཕུང་པོའི་བདུད་དང་བྲལ་བའི་ཕྱིར་རོ། །ཟག་པ་
མེད་པ་ནི་འདོད་ཆགས་ལ་སོགས་པ་ཉོན་མོངས་པའི་བདུད་དང་
བྲལ་བའི་ཕྱིར་རོ། །རྟེན་གྱི་ཡོན་ཏན་ནི་ཁ་ན་མ་ཐོ་བ་མེད་པ་རྣམ་
པར་གྲོལ་བའི་དགའ་བདེའི་གཞིའི་ཕྱིར་གནས་ཡིན་ནོ། །ཁམས་
གསུམ་གྱི་རྒྱ་མཚོ་ཆེན་པོ་ལས་ཡོངས་སུ་ཆད་པ་ཐང་ལྟ་བུར་གྱུར་པའི་
ཕྱིར་གླིང་ཞེས་བྱའོ། །སྐྱེ་བ་ལ་སོགས་པའི་གནོད་པ་ཐམས་ཅད་བཟློག་
པའི་ཕྱིར་སྐྱོབ་པ་ཡིན་ནོ། །དེར་བསམ་པ་སེམས་བསྐྱེད་དང་སྦྱོར་བ་
ལམ་སྒོམ་པ་སོགས་བྱས་པ་འབྲས་བུ་ཡོད་པའི་གཞིའི་གནས་ཡིན་
པའི་ཕྱིར་མགོན་ཞེས་བྱའོ། །འཕགས་པའི་མཆོག་དགྲ་བཅོམ་པ་ཉིད་
དུ་འགྲོ་བ་འཕགས་པའི་ལམ་གྱི་དམིགས་པར་གྱུར་པའི་གཞིའི་གནས་
ཡིན་པའི་ཕྱིར་དཔུང་གཉེན་ཞེས་བྱའོ། །བདེ་བའི་ཡོན་ཏན་ལ་འཆི་བ་
མེད་པ་ནི་སྐྱེ་བ་དང་བྲལ་བས་ཉམས་པ་མེད་པའི་ཕྱིར་རོ། །རིམས་
ནད་མེད་པ་ནི་འདོད་པས་ཕོངས་པ་ལ་སོགས་པའི་གདུང་བ་ཐམས་་་
ཅད་དང་བྲལ་བའི་ཕྱིར་རོ། །ཡོངས་སུ་གདུང་བ་མེད་པ་ནི་མྱ་ངན་
•275.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་དང་བྲལ་བའི་ཕྱིར་རོ། །བདེ་བ་ནི་ན་བ་དང་རྒ་བ་དང་ཤི་བ་
ལ་སོགས་འཇིགས་པ་དང་བྲལ་བས་དགའ་བའི་གཞིའི་གནས་ཡིན་
པའི་ཕྱིར་རོ། །ཞི་བ་ནི་ཕན་པའི་དངོས་པོ་དགེ་བའི་ཆོས་ཀུན་གྱི་
གནས་ཡིན་པའི་ཕྱིར་རོ། །བདེ་བའི་གཞི་ནི་དོན་དམ་པའི་བདེ་བ་
ཟག་པ་མེད་པའི་བདེ་གཞི་ཡིན་པའི་ཕྱིར་རོ། །བདེ་བར་འགྱུར་བ་ནི་
སྦྱོར་བ་བདེ་བ་ངལ་ཞིང་དུབ་པའི་མཐའ་སྤངས་པས་འགོག་པ་དེ་་་་་་
ཐོབ་པའི་ལམ་གྱི་གཞིའི་གནས་ཡིན་པའི་ཕྱིར་རོ། །ནད་མེད་པ་ནི་
ཉོན་མོངས་པ་དང་ལས་དང་སྐྱེ་བའི་སྒྲུབ་པ་ཐམས་ཅད་དང་བྲལ
བའི་ཕྱིར་རོ། །མི་གཡོ་བ་ནི་ཡུལ་གྱི་སྤྲོས་པའི་གཡེང་བ་ཐམས་ཅད་
བྲལ་བའི་ཕྱིར་རོ། །མྱ་ངན་ལས་འདས་པ་ནི་གཟུགས་སོགས་ཀྱི་འདུ་
ཤེས་ཀྱི་མཚན་མ་མེད་ཅིང་ཟག་པ་མེད་པའི་བདེ་བའི་གཞིའི་གནས་་་་
ཡིན་པའི་ཕྱིར་རོ། །སྡུག་བསྔལ་ལས་བཟློག་པའི་རྣམ་གྲངས་ལ། སྡུག་
བསྔལ་ནི་སེམས་ཅན་གྱི་རིས་དེ་དང་དེས་ཉིང་མཚམས་སྦྱོར་བའི་སྒོ་་་
ནས་སྐྱེའོ། །སྐྱེས་པ་དེའི་འོག་ཏུ་མིག་ལ་སོགས་པའི་སྐྱེ་མཆེད་དྲུག་
ལུས་(༣༦༦ན)ཡོངས་སུ་རྫོགས་པ་བྱུང་བའི་སྒོ་ནས་འཕེལ་ལོ། །དེ་
གཉིས་དང་བྲལ་བའི་ཕྱིར་གོ་རིམ་བཞིན་དུ་མ་སྐྱེས་པ་དང་མ་བྱུང་བ་
ཞེས་བྱའོ། །སྡུག་བསྔལ་དེ་ཡང་སྔོན་གྱི་ལས་དང་ཉོན་མོངས་པས་
འཕངས་ཏེ་བྱས་པ་ནི་ད་ལྟར་གྱི་ལས་དང་ཉོན་མོངས་པ་རྣམས་ཀྱིས་་
སྲིད་པ་གཞན་མངོན་པར་འདུ་བྱེད་པའི་གཞིའི་གནས་ཡིན་ལ། དེ་
ལྟར་རྒྱུན་མི་ཆད་པའི་ཚུལ་གྱིས་མ་འོངས་པའི་སྲིད་པའི་རྒྱུན་འབྱུང་་་
བར་འགྱུར་རོ། །དེ་དག་ལས་བཟློག་པས་གོ་རིམ་བཞིན་དུ་མ་བྱས་པ་་་
••276.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དང་འདུས་མ་བྱས་པ་དང་སྐྱེ་བ་མེད་པ་ཞེས་བྱའོ། །དེ་ལྟར་འགོག་
པའི་བདེན་པའི་མཚན་གཞི་བསྟན་ནས། འགོག་པའི་བདེན་པའི་སྤྱིའི་
མཚན་ཉིད་བསྟན་པ་སྐབས་སུ་བབས་པ་དེ་ཉིད་ནི་རྣམ་པ་བཞིས་་་་་་
རིག་པར་བྱ་སྟེ་འདི་ལྟར་འགོག་པའི་མཚན་ཉིད་ལ་སོགས་པའོ། །དེ་
ལ་སྡུག་བསྔལ་འབྱུང་བའི་རྒྱུ་ཉོན་མོངས་པ་ཐམས་ཅད་དང་བྲལ་
བའི་ཕྱིར་འགོག་པ་ཡིན་ནོ། །འདུ་བྱེད་ཀྱི་སྡུག་བསྔལ་གྱིས་མ་ཞི་བའི་
མཚན་ཉིད་ཉེར་ལེན་གྱི་ཕུང་པོ་རྣམས་དང་བྲལ་བའི་ཕྱིར་ཞི་བ་ཞེས་་
བྱའོ༑ །ཉོན་མོངས་དང་བྲལ་བས་གཙང་ཞིང་སྡུག་བསྔལ་དང་བྲལ་
བས་བདེ་བའི་དངོས་པོ་ཡིན་པའི་ཕྱིར་གྱ་ནོམ་པ་ཞེས་བྱའོ། །སླར་མི་
ལྡོག་པས་རྟག་ལ་བདེ་བ་ཡིན་པས་ཕན་པའི་གཞི་ཡིན་ཞིང་དེའི་ཕྱིར་་
ངེས་པར་འབྱུང་བ་ཞེས་བྱའོ། །
བསྟན་པར་བྱ་བའི་ལམ་གྱི་བདེན་པ་བཤད་པ།
དེ་ལྟར་མངོན་དུ་བྱ་བ་འགོག་པའི་བདེན་པ་བསྟན་ནས། བསྟན་
པར་བྱ་བའི་ལམ་གྱི་བདེན་པ་འཆད་པར་བཞེད་ནས་ལམ་གྱི་བདེན་་་
པ་གང་ཞེ་ན་ཞེས་སྨོས་སོ།། །དེ་ཡང་གསུམ་གྱིས་རིག་པར་བྱ་སྟེ་འདི་
ལྟར༑ བྱེད་པའི་སྒོ་ནས་མདོར་བསྟན་པ་དང༌། ལྔར་ཕྱེ་སྟེ་རྒྱས་པར་
བཤད་པ་དང་། སྤྱིའི་་མཚན་ཉིད་ཀྱི་རྣམ་པས་བསྡུ་བའོ། །
དང་པོ་ནི་ལམ་གང་གིས་སྡུག་བསྔལ་རང་དང་སྤྱིའི་མཚན་ཉིད་ཀྱི་
སྒོ་ནས་ཡོངས་སུ་ཤེས་པ་ལ་སོགས་པ་བདེན་པ་བཞི་ལ་རང་རང་དང་
མཐུན་པའི་བྱ་བ་བྱེད་པ་ནི་ལམ་གྱི་བདེན་པའི་མཚན་ཉིད་མདོར་
·277.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྡུས་པའོ། །གཉིས་པ་ལ་གཉིས་ཀྱི་དབྱེ་བ་ནི། རྒྱུད་སྨིན་པར་བྱེད་
པའི་གཉེན་པོ་ཚོགས་ཀྱི་ལམ་དང་ཉེ་བར་སྤོང་བའི་གཉེན་པོ་སྦྱོར་་་་
བའི་ལམ་དང་ཕྱོགས་གཅིག་སྤོང་བའི་( ༣༦༦བ)གཉེན་པོ་མཐོང་་་་
བའི་ལམ་དང་མཐའ་དག་སྤོང་བའི་གཉེན་པོ་སྒོམ་པའི་ལམ་དང་་་
སྤངས་པ་ཡོངས་སུ་རྫོགས་པ་མཐར་ཕྱིན་པའི་ལམ་རྣམས་སོ། །རབ་ཏུ་
དབྱེ་བ་འདི་ཡང་ལམ་གྱི་བདེན་པ་འཁོར་དང་བཅས་པའི་དབང་དུ་་”
བྱས་པར་རིག་པར་བྱ་སྟེ། ཚོགས་དང་སྤྱོད་པའི་ལམ་ནི་རྒྱུ་ཡིན་པ་
དང་༑མཐར་ཕྱིན་པའི་ལམ་ནི་འབྲས་བུ་ཡིན་པའི་ཕྱིར་རོ། །
གཉིས་པ་སོ་སོའི་རྣམ་གཞག་ལ་ལྔ་ལས། དང་པོ་ཚོགས་ཀྱི་ལམ་ནི་
གཞི་སོ་སོ་སྐྱེ་བོའི་ཚུལ་ཁྲིམས་ཉེས་པར་སྤྱོད་པ་སྤོང་བའི་སེམས་དང་།
དེ་ཉིད་རྣམ་པར་དག་པར་བྱེད་པའི་ཐབས་མིག་ལ་སོཊ་པའི་དབང་་་
པོའི་སྒོ་བསྡམས་པ་ནི། མིག་གིས་གཟུགས་མཐོང་ཡང་དྲན་པ་དང་
ཤེས་བཞིན་གྱིས་ཡོངས་སུ་བཟུང་སྟེ་གཟུགས་སྡུག་པའམ་མི་སྡུག་པ་་་་
ལ་འདོད་ཆགས་དང་ཁོང་ཁྲོ་བ་སོགས་མི་བསྐྱེད་པའོ། །ཟས་ཀྱི་ཚོད་
ཤེས་པ་ནི་འཇུ་ཞིང་དགེ་བ་ལ་སྦྱོར་བ་ལ་ལུས་གནས་པ་ཙམ་དུ་ཟ
བའོ༑།བཤེས་པའི་འཕྲིན་ཡིག་༧ཏུ། ཁ་ཟས་སྨན་འདྲར་རིག་ནས་ནི། '
ཆགས་སྡང་མེད་པར་བསྟེན་བགྱི་སྟེ། །རྒྱགས་ཆེད་བསྐྱེག་ཆེད་འཚག་
བྱེད་དུ། །མ་ལགས་ལུས་གནས་འབའ་ཞིག་ཆེད། 》ཅེས་གསུངས་པ་
ལྟར་རོ། །ཡང་དེ་ཉིད་ལས། རིག་པའི་བདག་ཉིད་ཉིན་ཀུན་དང་། །
མཚན་མོའང་སྟོད་སྨད་ཐུན་ལ་གནས །མནལ་ཚེའང་འབྲས་མེད་མི་
བཤེས་པའི་སྤྲིངས་ཡིག། 》འགྱུར་མི་འདྲ་བའི་དབང་གིས་ཡིན་པར་སེམས།
•278.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
འགྱུར་བར། །དྲན་ལྡན་དེ་སྲིད་བར་དུ་མནོལ། །ཞེས་གསུངས་པ་ལྟར།
མཚན་མོ་ལ་ཐུན་གསུམ་དུ་བྱས་པའི་ཆ་སྟོད་དང་ཆ་སྨད་ལ་མི་ཉལ་་་་
བར་ཞི་གནས་ལྷག་མཐོང་གི་རྣལ་འབྱོར་ལ་བརྩོན་པ་དང་། སྤྱོད་
འཇུག་ཏུ། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་
བརྟག་བྱ་བ། །འདི་ཉིད་ཁོ་ན་མདོར་ན་ནི། །ཤེས་བཞིན་བསྲུང་བའི་
མཚན་ཉིད་དོ། །ཞེས་པ་ལྟར་དུས་རྟག་ཏུ་ཤེས་བཞིན་དུ་གནས་པ་ལ་
མངོན་པར་དགའ་བའོ། །གཞན་ཡང་ཐར་པའི་རྒྱུར་གྱུར་པའི་དགེ་བ་
སྡིག་པ་བཤགས་པ་དང་དགེ་བ་ལ་རྗེས་སུ་ཡི་རང་བ་ལ་སོགས་པ་་་
དང་འགྱོད་པ་མེད་པར་གནས་པ་ལ་སོགས་པའོ། །དེ་བཞིན་དུ་སངས་
རྒྱས་ཀྱི་བསྟན་པ་ལ་ཐོས་པ་ལས་བྱུང་བ་དང་དེའི་དོན་རིགས་པ་
བསམ་པ་ལས་བྱུང་བ་དང་(༣༦༧ན)བསམ་པའི་དོན་རྩེ་གཅིག་ཏུ་་
བསྒོམས་པ་ལས་བྱུང་བའི་ཤེས་རབ་ཀྱང་རུང་སྟེ་མདོར་ན་དེ
བསྒོམས་པས་སེམས་ཀྱི་རྒྱུད་བདེན་པ་མངོན་པར་རྟོགས་པར་འགྱུར་་
བ་དང་མི་མཐུན་པའི་ཕྱོགས་ཀྱི་སྒྲིབ་པ་ལས་རྣམ་པར་ཐར་བའི
གནས་ཀྱི་སྣོད་ཉིད་དུ་རུང་བར་འགྱུར་བའོ།།
གཉིས་པ་སྦྱོར་བའི་ལམ་ལ་ཐུན་མོང་མ་ཡིན་པ་མདོར་བསྟན་པ་་་་
ནི༑ དྲོད་ཡན་ཆད་ཀྱི་སོ་སོ་སྐྱེ་བོའི་ཚུལ་ཁྲིམས་ལ་སོགས་པ་ཚོགས་
གང་ཡིན་པ་དེ་དག་ནི་སྦྱོར་བ་ཡང་ཡིན་ནོ། །ཉེ་བར་སྤོང་བའི་གཉེན་
པོ་ཡིན་པས་སྦྱོར་བའི་ལམ་ཡིན་ལ་རྒྱུད་སྨིན་པར་བྱེད་པའི་གཉེན་པོ་་
མ་ཡིན་པས་ཚོགས་མ་ཡིན་པ་ཡང་ཡོད་དེ། འདི་ལྟར་ཚོགས་བསགས་
ཏེ་རྒྱུད་སྨིན་པར་བྱས་པའི་གང་ཟག་གི་ངེས་པར་འབྱེད་པའི་ཆ་དང་་
.279.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཐུན་པའི་དགེ་བའི་རྩ་བ་རྣམས་ཏེ་དེ་ནི་དྲོ་བ་ལ་སོགས་པ་རྣམས་་
སོ༑ །དེ་ལ་གཙུབ་ཤིང་གཙུབ་པ་ལས་མི་འགྱུར་བའི་སྔ་ལྟས་སུ་དྲོད་
འབྱུང་བ་ལྟར་ཟག་པ་མེད་པའི་ཡེ་ཤེས་སྐྱེ་བའི་སྔ་ལྟས་སུ་གྱུར་པས་་་་
ན་དྲོ་བའོ། །དགེ་བའི་རྩ་བ་མི་བརྟན་པ་རྣམས་ཀྱི་རབ་ཏུ་གྱུར་པས་ན་
རྩེ་མོའོ། །བདེན་པ་མངོན་པར་རྟོགས་པ་ལ་མི་སྐྲག་པའི་སྒོ་ནས་
བཟོད་པས་ན་བཟོད་པའོ།།། །འཇིག་རྟེན་པ་ཡང་ཡིན་ལ་ཟག་པ་མེད་
པའི་ལམ་དངོས་སུ་འདྲེན་པར་བྱེད་པས་ན་དེ་ཀུན་གྱི་མཆོག་ཡིན་
པའི་ཕྱིར་འཇིག་རྟེན་པའི་ཆོས་ཀྱི་མཆོག་ཅེས་བྱའོ། །གཉིས་པ་ཐུན་
མོང་མ་ཡིན་པ་རྒྱས་པར་བཤད་པ་ནི་རྣལ་འབྱོར་པ་སོ་སོ་རང་གིས་་་་
མཉམ་པར་བཞག་པའི་སེམས་ཀྱིས་བདེན་པའི་དབང་དུ་བྱས་པའི་་་་་
ཆོས་མདོ་སྡེ་ལ་སོགས་པ་ཡིད་ཀྱིས་བརྗོད་པའི་སྒོ་ནས་གཟུང་བ་རང་་
བཞིན་མེད་པ་ལ་གསལ་སྣང་དང་པོར་ཐོབ་པ་དང་། བདེན་པའི་རྣམ་
པ་རྣམས་ལ་གསལ་སྣང་དང་པོར་ཐོབ་པའི་ཏིང་ངེ་འཛིན་དང་ཤེས་་
རབ་མཚུངས་ལྡན་དང་བཅས་པ་རྣམས་སོ། །མདོ་སྡེའི་རྒྱན་དུ་ཡང་།
བྱང་ཆུབ་སེམས་དཔའ་མཉམ་བཞག་པས། །ཡིད་ཀྱིས་བརྗོད་པ་མ་
གཏོགས་པ། །དོན་ཀུན་རབ་ཏུ་མི་མཐོང་ངོ༌། །ཞེས་གང་གསུངས་པ
ཡིན་ནོ། །གཟུང་བ་རང་བཞིན་མེད་པའམ་བདེན་པའི་རྣམ་པ་རྣམས་
ལ་( ༣༦༧བ)གསལ་སྣང་མཆེད་པ་ནི་རྩེ་མོ་སྟེ་དེའི་གོང་མ་གནས་་་་
པའི་ཕྱིར་རོ། །ཇི་སྐད་དུ། ཆོས་ཀྱི་སྣང་བའི་འཕེལ་བྱའི་ཕྱིར། །བརྩོན་
འགྲུས་བརྟན་པ་ཀུན་ཏུ་རྩོམ།།ཞེས་གསུངས་པ་ལྟར་རོ། །བཟོད་པ་ནི་
གཟུང་བ་རང་བཞིན་མེད་པ་ལ་བཟོད་པའི་ཕྱིར་ཕྱོགས་གཅི་ལ་་་་་་
*·280·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཞུགས་པ་ཡིན་ལ། འཛིན་པ་རང་བཞིན་མེད་པར་རྟོགས་པ་དང་རྗེས་
སུ་མཐུན་པར་གནས་པའི་ཕྱིར་རྗེས་སུ་སོང་བ་ཞེས་བྱའོ།། །དེ་ལྟར་
ཡང་༑ དེས་ན་དོན་ཀུན་སྣང་བ་ནི། །སེམས་སུ་རབ་ཏུ་སྣང་བར་
འགྱུར༑།དེ་ཚེ་དེ་ཡི་གཟུང་བ་ཡི།།རྣམ་པར་གཡེང་བ་དེ་སྤོང་འགྱུར། །
ཞེས་གསུངས་སོ། །ཆོས་ཀྱི་མཆོག་ནི་འཛིན་པ་རང་བཞིན་མེད་པར་
རྟོགས་པའི་འཇིག་རྟེན་པའི་ལམ་གང་གིས་མཇུག་ཐོགས་དེ་མ་ཐག་་་་
ཏུ་འཇིག་རྟེན་ལས་འདས་པའི་ཡེ་ཤེས་སྐྱེ་བར་འགྱུར་བའི་ཏིང་ངེ་་་་་་
འཛིན་དང་ཤེས་རབ་མཚུངས་ལྡན་དང་བཅས་པའོ། །དེ་ཡང་ཇི་སྐད་
དུ༑ དེ་ཚེ་བར་ཆད་མེད་པ་ཡི། །ཏིང་ངེ་འཛིན་ལ་མྱུར་དུ་རེག །འདི་
ལྟར་དེ་ཡི་མཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང་།
ཞེས་པ་ལྟར་རོ། །དེ་ལ་ངེས་པར་འབྱེད་པའི་ཆ་དང་མཐུན་པ་འདི་
རྣམས་ནི་མཐོང་བས་སྤང་བར་བྱ་བའི་ཉོན་མོངས་པ་རྣམས་ཉམས་་་་
སྨོད་པར་བྱེད་པ་ཡིན་གྱི་ས་བོན་དྲུངས་འབྱིན་པར་བྱེད་པ་ནི་མ་ཡིན་
ཏེ་འཇིག་རྟེན་པའི་ལམ་ཡིན་པའི་ཕྱིར་རོ། །ཅིའི་ཕྱིར་འཇིག་རྟེན་པ་
ཡིན་ཞེ་ན་རྣམ་པར་རྟོག་པ་དང་བཅས་པའི་ཕྱིར་ཏེ་མི་རྟག་པ་ལ
སོགས་པ་བདེན་པའི་མཚན་ཉིད་རྣམས་མིང་གི་རྗེས་སུ་འབྲངས་ནས་
བཀྲ་བར་འཛིན་པའི་ཕྱིར་རོ།།དེའི་ཕྱིར་དེ་དག་ནི་མངོན་སུམ་མ་ཡིན
ལ་རྗེས་དཔག་ཀྱང་མ་ཡིན་ཏེ། དེ་ནི་བསམ་བྱུང་ཡིན་ན་འདི་དག་ནི
བསྒོམས་པ་ལས་བྱུང་བ་ཡིན་པའི་ཕྱིར་རོ། །དེའི་ཕྱིར་དེ་དག་ནི་ཡ་
དག་པའི་དཔྱོད་པ་དང་མཚུངས་པར་ལྡན་པའི་ཏིང་ངེ་འཛིན་དང་་་་
ཤེས་རབ་ཡིན་ནོ། །
•281·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསུམ་པ་མཐོང་བའི་ལམ་ལ་མཚན་ཉིད་དང་དབྱེ་བ་དང་དེ་ལ་་་
དགོངས་པའི་ལུང་གི་དོན་བཤད་པ་གསུམ་ལས། དང་པོ་ནི་ཆོས་
མཆོག་གི་མཇུག་ཐོགས་དེ་མ་ཐག་ཏུ་གང་ཟག་དང་ཆོས་ཀྱི་བདག་ཏུ་
མི་དམིགས་པའི་ཏིང་ངེ་འཛིན་དང་ཤེས་རབ་མཚུངས་ལྡན་དང་་་་་་་
(༣༦༨ན)བཅས་པའོ། །ཇི་ལྟར་མི་དམིགས་ཤེ་ན་དམིགས་པར་བྱ་
བ་གཟུང་བ་དང་དམིགས་པར་བྱེད་པ་འཛིན་པ་གཉིས་པོ་རང
བཞིན་མེད་པར་མཉམ་པས་མཉམ་པར་ཤེས་པ་ཡང་མཐོང་བའི་ལམ་
དེ་ཡིན་ནོ། །རྣལ་འབྱོར་པ་སོ་སོ་རང་ལས་སེམས་ཅན་གྱི་བརྡ་བསལ་
བ་སོགས་ཀྱི་དེ་བཞིན་ཉིད་ལ་དམིགས་པའི་ཆོས་ཤེས་པ་ཡང་མཐོང་་་
ལམ་དེ་ཡིན་ནོ། །ཇི་ལྟར་ན་སེམས་ཅན་གྱི་བརྡ་བསལ་བའི་ཆོས་ཤེས་
པ་ཡིན་ཞེ་ན་དེས་རང་གི་རྒྱུད་ལ་གང་ཟག་གི་བདག་གི་མཚན་མར་་་་
རྣམ་པར་མི་རྟོག་པའི་ཕྱིར་རོ། །ཇི་ལྟར་ན་ཆོས་ཀྱི་བརྡ་བསལ་བ་ལ་
དམིགས་པའི་ཆོས་ཤེས་པ་ཡིན་ཞེ་ན་དེས་རང་གི་རྒྱུད་ལ་གཟུགས་ལ་་
སོགས་པ་ཆོས་ཀྱི་མཚན་མར་རྣམ་པར་མི་རྟོག་པའི་ཕྱིར་རོ། །ཇི་ལྟར་
ན་ཐམས་ཅད་ལ་གཉིས་ཀའི་བརྡ་བསལ་བ་ལ་དམིགས་པའི་ཆོས་་་་་
ཤེས་པ་ཡིན་ཞེ་ན་དེས་རང་གཞན་གྱི་རྒྱུད་ཐམས་ཅད་ལ་བྱེ་བྲག་མེད
པར་གང་ཟག་དང་ཆོས་ཀྱི་མཚན་མར་རྣམ་པར་མི་རྟོག་པའི་ཕྱིར་རོ།།
དེ་ལ་མཐོང་བའི་ལམ་འདིའི་ཤེས་པའི་ངོ་བོ་ནི་ཇི་ལྟ་བུ། སྤང་བྱ་ཉོན་
མོངས་པ་རྣམས་ནི་རིམ་གྱིས་སམ་ཅིག་ཅར་སྤོང༌། སེམས་དུ་ཞིག་གིས་
མཐོང་ལམ་ཡོངས་སུ་རྫོཊ་པར་འགྱུར་ཞེ་ན། དེ་ལ་མཐོང་བའི་ལམ་གྱི་
ཡེ་ཤེས་ཀྱིས་སྡུག་བསྔལ་ལ་སོགས་པའི་བདེན་པ་རྣམས་ལ་དམིགས་་་་
.282.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པར་བྱེད་མོད་ཀྱི་དེའི་ཚེ་སྡུག་བསྔལ་ལོ་སྙམ་པ་ལ་སོགས་པའི་རྣམ་་་་
པར་རྟོག་པའི་མཚན་མ་ནི་མི་འབྱུང་མོད་ཀྱི། འོན་ཀྱང་སྔར་ཀུན་རྫོབ་
ཤེས་པ་འཇིག་རྟེན་པས་རྣམ་པར་དཔྱད་པའི་བདེན་པ་རྣམས་ལ་མི་་་
དགེའི་མཚན་མའི་སྤྲོས་པ་མེད་པ་དོན་ཙམ་འབའ་ཞིག་ཤེས་པའི་དེ་་་
བཞིན་ཉིད་ལ་དམིགས་པས་མཚན་མ་མེད་པ་འབའ་ཞིག་འབྱུང་བར་
འགྱུར་རོ། །མཐོང་བས་སྤང་བར་བྱ་བའི་ཉོན་མོངས་པའི་བག་ལ་ཉལ་
ནི་གཉིས་ཏེ། དང་བའི་གཟུགས་དང་རྗེས་སུ་འབྲེལ་བ་དང་སེམས་
དང་སེམས་ལས་བྱུང་བ་རྣམས་དང་རྗེས་སུ་འབྲེལ་བའོ། །དེ་ལ་དང་
པོ་ནི་ལྷག་མཐོང་གིས་སྤང་བར་བྱ་བ་ཡིན་ནོ། །གཉིས་པ་ནི་ཞི་གནས་
ཀྱིས་སྤང་བར་བྱ་བ་ཡིན་ནོ། །དེ་ལ་མཐོང་བའི་ལམ་ནི་ཞི་གནས་དང་
ལྷག་མཐོང་(༣༦༨བ)ཟུང་དུ་འབྲེལ་བས་འཇུག་པའི་ཕྱིར་འཕགས་
པ་ཉན་ཐོས་རྣམས་ནི་ལྷག་མཐོང་གིས་སྤང་བར་བྱ་བ་དང་ཞི་གནས་་
ཀྱིས་སྤང་བར་བྱ་བ་གཉིས་ཀ་ཡང་ཅིག་ཅར་སྤོང་བར་བྱེད་དོ། །
གཞན་ཡང་སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་་
རྣམས་སྤོང་བ་དེའི་ཚེ་ཀུན་འབྱུང་མཐོང་བས་སྤང་བར་བྱ་བ་ལ་་་
སོགས་པ་ལྷག་མ་རྣམས་ཀྱང་སྤོང་བར་འགྱུར་ཏེ་འདི་ལྟར། གང་གི་ཚེ་
སྡུག་བསྔལ་གྱི་བདེན་པའི་དེ་བཞིན་ཉིད་མངོན་དུ་བྱས་པ་དེའི་ཚེ་་་་་་
བདེན་པ་ལྷག་མ་རྣམས་ཀྱི་དེ་བཞིན་ཉིད་ཀྱང་མངོན་དུ་བྱས་པའི་་་་་་
ཕྱིར་རོ། །གཞན་དུ་ན་མཐོང་བའི་ལམ་རྣམ་པར་མི་རྟོག་པའི་ངོ་བོར་
མི་འཐད་པ་ཡིན་ཏེ་བདེན་པ་རྣམས་ལ་བློའི་རྣམ་པ་མི་འདྲ་བ་རིམ་་་་
གྱིས་འཕོ་བའི་ཕྱིར་དཔེར་ན་གྲངས་ལ་སོགས་པའི་རྣམ་པར་རྟོག་པ་་་
·283·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞིན་ནོ། །ཉོན་མོངས་པ་རྣམས་སྤོང་བའི་ཚུལ་དེ་ཡང་དཔེའི་སྒོ་ནས་
གསལ་པོར་བསྙད་པ་ནི་འདི་ལྟ་སྟེ། དཔེར་ན་སྨན་པ་ཟུག་རྔུ་འབྱིན
པ་ལ་ལ་ཞིག་འབྲས་ཡོངས་སུ་སྨིན་པར་རིགས་ནས་དང་པོར་མཚོན་་་་
རྣོན་པོས་དེ་རྟོལ་བར་བྱེད་དོ། །ཇི་ཙམ་རྟོལ་བ་དེ་ཙམ་དུ་དེའི་རྣག་
འཛག་པར་འགྱུར་གྱི་རྣག་མ་ལུས་པར་འཛག་པར་ནི་མི་འགྱུར་རོ། །
ཇི་ཙམ་དུ་རལ་ཞིང་ཤིན་ཏུ་བཙིར་བར་བྱས་ཏེ་ཡང་དང་ཡང་དུ
བཙིར་ན་རྣག་འཁྱིལ་བ་གང་ཡིན་པ་ཟག་པར་ནི་འགྱུར་མོད་ཀྱི་འོན
ཀྱང་དེའི་རྨའི་སྒོ་དག་ཅིང་སོས་པ་ནི་མ་ཡིན་ཏེ། དེའི་རྨའི་སྒོ་གསོ་
བའི་ཕྱིར་ཕྱེ་མར་གྱི་ཆང་བུའམ་རས་སྣུམ་བག་ཅན་གྱིས་གླན་པར
བྱེད་དོ། །དེ་ལྟར་ཕྱེ་མར་གྱི་ཆང་བུའམ་རས་སྣུམ་བག་ཅན་གྱིས་གླན་
པས་རྨ་དེ་ནི་རིམ་གྱིས་འཚོ་བར་འགྱུར་རོ། །དེ་ནི་དོན་རྣམ་པར་རིག་
པར་བྱ་བའི་ཕྱིར་དཔེར་བྱས་པ་ཡིན་ནོ། །དེ་ལ་དོན་ནི་འབྲས་སྨིན་ང་
ཇི་ལྟ་བ་བཞིན་དུ་ནི་མཐོང་བས་སྤང་བར་བྱ་བའི་ཟག་པ་རྣམས་ཀྱི་་་་
ཟག་པའི། གནས་ལྟ་བུའི་དངོས་པོ་རྣམས་ཡིན་ནོ། །མཚོན་གྱིས་རྟོལ་
བ་ཇི་ལྟ་བ་བཞིན་དུ་ནི་ལྷག་མཐོང་གི་ཕྱོགས་ཀྱི་མཐོང་བའི་ལམ་་་་་་་་་་
རྣམས་ཡིན་ནོ། །བཙིར་བ་ཇི་ལྟ་བ་དེ་བཞིན་དུ་ནི་ཞི་གནས་ཀྱི་ཕྱོགས་
སུ་གཏོགས་པའི་ལམ་རྣམས་བལྟ་བར་བྱའོ། །(༣༦༩ན)རྣག་ཇི་ལྟ་
བ་དེ་བཞིན་དུ་ནི་མཐོང་བས་སྤང་བར་བྱ་བའི་བག་ལ་ཉལ་དུ་གཏོཊ
པའི་ཟག་པ་རྣམས་ལ་བལྟ་བར་བྱའོ། །རྨ་སོས་པ་ཇི་ལྟ་བ་བཞིན་དུ་ནི
བསྒོམས་པས་སྤང་བར་བྱ་བའི་ཟག་པ་གཞི་དང་བཅས་པཔ་རྣམས་ལ་
ལྟ་བར་བྱའོ་ཕྱེ་མར་གྱི་ཆར་དུའམ་མ་རས་སྣུམ་བག་ཅན་ཇི་ལྟ་བ་དེ་་་
·284·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བཞིན་དུ་ནི་བསྒོམས་པའི་ལམ་བལྟ་བར་བྱའོ། །མཐོང་བའི་ལམ་དེ་
ཉིད་སེམས་དུ་ཞིག་གིས་ཡོངས་སུ་རྫོགས་ཤེ་ན། དེ་ལ་སྡེ་པ་ཁ་ཅིག་ནི་
མཐོང་བའི་ལམ་སྐད་ཅིག་མ་བཅོ་ལྔར་རྣམ་པར་འཇོག་ལ། ཁ་ཅིག་ནི
མངོན་པར་རྟོགས་པ་གཅིག་ཁོ་ནར་ཟད་པར་འདོད་ཅེས་འབྱུང་ལ།
བོད་ཀྱི་སློབ་དཔོན་སྔ་མ་དག་ཀྱང་མི་མཐུན་པ་དུ་མ་སྨྲས་སོ། །གཞན་
གྱི་ཚིག་ཙམ་ལ་བརྟེན་ནས་རྣམ་པར་འཇོག་པ་དག་ལ་ཡིད་བརྟན་དུ་་
ཅི་ཞིག་ཡོད། དེའི་ཕྱིར་ཁོ་བོ་ནི་འཁྲུལ་བ་མེད་པའི་ཤིང་རྟ་ཆེན་པོ་
དག་གི་གཞུང་ལ་བརྟེན་ནས་རྣམ་པར་འཇོག་གོ །དེ་ལ་འཕགས་པ་ཀླུ་
སྒྲུབ་ནི་མཐོང་བ འི་ལམ་སྐད་ཅིག་མ་གཅིག་གི་བདག་ཉིད་དུ་བཞེད་་་
པ་ཡིན་ཏེ། །རིགས་པ་དྲུག་ཅུ་པ་ལས། གལ་ཏེ་ཆོས་ཀྱི་མཇུག་ཐོགས་
སུ༑ །འདི་ལ་བྱེ་བྲག་ཡོད་གྱུར་ན། །དངོས་པོ་ཤིན་ཏུ་ཕྲ་བ་ལའང་། །
གང་གིས་སྐྱེ་བར་རྣམ་བརྟགས་པ། །རྣམ་པར་མི་མཁས་དེ་ཡིས་ནི། །
རྐྱེན་ལས་སྐྱེ་བའི་དོན་མ་མཐོང༌། །ཞེས་གསུངས་ཤིང༌། །དེའི་འགྲེལ་
དེ་ལྟར་རྟེན་ཅིང་འབྲེལ་བར་
བར་དཔལ་ལྡན་ཟླ་བ་གྲགས་པས།
འབྱུང་བ་སྐྱེ་བ་མེད་པ་དང་འགག་པ་མེད་པ་ལ་དམིགས་པའི་ཆོས་་་་་
ཤེས་པས་བདེན་པ་གཉིས་པོ་རྟེན་ཅིང་འབྲེལ་བར་འབྱུང་བ་ངོ་བོ་་་་་
ཉིད་ཀྱིས་མ་སྐྱེས་པས་མྱ་ངན་ལས་འདས་པར་ཡང་དེའི་ངོ་བོ་ཉིད་་
ཡིན་པར་མཐོང་བས་མངོན་པར་རྟོགས་པ་གཅིག་ཏུ་ཟད་དོ། །ཞེས་
གསུངས་སོ། །གལ་ཏེ་དེ་ལྟར་ན་མཐོང་བའི་ལམ་སྐད་ཅིག་མ་བཅོ་
ལྔར་ཇི་ལྟར་བཞག །སྡེ་པ་ཁ་ཅིག་ནི་མཐོང་བའི་ལམ་སྐད་ཅིག་མ་
བཅོ་ལྔར་མི་འདོད་ཅིང་མངོན་པར་རྟོགས་པ་གཅིག་ཏུ་ཟད་པར་་་་་
·285·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདོད་དེ། དེ་དག་གི་འདོད་པ་དང་བཤད་པ་འདི་མི་འགལ་ལོ། །གང་
དག་སྐད་ཅིག་(༣༦༩བ)བཅོ་ལྔར་འདོད་པ་དེ་དག་གི་ལྟར་ན་ཡང་
དེ་ལྟ་བུས་འདུལ་བའི་སྐྱེ་བོ་ལ་དེ་བསྟན་པས་ཕན་བཏགས་པའི་ཕྱིར་་
ཤེས་པའི་གཅིག་ལ་ཆར་ཕྱེ་ནས་བཅོ་ལྔར་རྣམ་པར་བཞག་གོ །ཞེས་
སོགས་གསུངས་པ་ཡིན་ནོ། །ཇི་ལྟར་ན་ཤེས་པ་གཅིག་ལ་ཕྱེ་ནས་སྐད་
ཅིག་མ་བཅོ་ལྔར་དང་བཅུ་དྲུག་ཏུ་རྣམ་པར་འཇོག་ཅེ་ན། འདོད་པ་
ན་སྤྱོད་པའི་སྡུག་བསྔལ་ལ་སོགས་པའི་བདེན་པ་བཞི་ལ་སྐྱེ་བ་མེད་་་་་
པར་རྟོགས་པའི་བྱེ་བྲག་གིས་སྡུག་བསྔལ་ལ་ཆོས་ཤེས་པ་ལ་སོགས་པ
རྣམ་པ་བཞིའོ། །དེ་དག་སྐྱེ་མེད་དུ་རྟོགས་པ་ལ་མི་སྐྲག་པའི་བྱེ་བྲག་
གིས་སྡུག་བསྔལ་ལ་ཆོས་ཤེས་པའི་བཟོད་པ་ལ་སོགས་པ་རྣམ་པ་
བཞིའོ༑ །ཁམས་གོང་མའི་སྡུག་བསྔལ་ལ་སོགས་པའི་བདེན་པ་བཞི་སྐྱེ་
བ་མེད་པར་རྟོགས་པའི་བྱེ་བྲག་གིས་སྡུག་བསྔལ་ལ་རྗེས་སུ་རྟོགས་
པའི་ཤེས་པ་ལ་སོགས་པ་རྣམ་པ་བཞིའོ། །དེ་དག་གི་ཆོས་ཉིད་ལ་མི་
སྐྲག་པའི་བྱེ་བྲག་གིས་སྡུག་བསྔལ་ལ་རྗེས་སུ་ཤེས་པའི་བཟོད་པ་ལ་་་་
སོགས་པ་རྣམ་པ་བཞི་ཡིན་ནོ། །འཕགས་པ་ཐོགས་མེད་ཀྱི་ལུགས་ལ།
མཐོང་བའི་ལམ་གྱི་རྣམ་པར་བཞག་པ་རྣམ་པ་གཉིས་ཏེ། བསྟན་པ་
གནས་པ་རྒྱས་པའི་རྣམ་གཞག་སྤྲོས་པ་དང་བཅས་པ་དང་། དོན་དམ་
པ་རྣམ་པར་བཞག་པ་སོ་སོར་རིག་པ་སྤྲོས་པ་མེད་པའོ། །དང་པོ་ལ་
ཡང་བདེན་པ་བཞིའི་དེ་བཞིན་ཉིད་འབའ་ཞིག་ཡུལ་དུ་བྱས་པའི་་་་་་་
རྣམ་གཞག་དང་། དེ་བཞིན་ཉིད་དང་ཡང་དག་པའི་ཡེ་ཤེས་གཉིས་ཀ་
ཡུལ་དུ་བྱས་པའི་རྣམ་གཞག་གཉིས་ལས། དང་པོའི་དབང་དུ་བྱས་
•286.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནས་རྣམ་པར་གཏན་ལ་དབབ་པ་བསྡུ་བ་ལས། ཆོས་ཤེས་པའི་ཕྱོགས་
དང་མཐུན་པའི་སེམས་བཞི་དང་། རྗེས་སུ་རྟོགས་པའི་ཤེས་པའི་
ཕྱོགས་དང་མཐུན་པའི་སེམས་བཞི་དང་། མཇུག་ཏུ་ཞི་གནས་འབའ་
ཞིག་པའི་སེམས་གཅིག་སྟེ་སེམས་རྣམ་པ་དགུས་མཐོང་བའི་ལམ་་་་་་
ཡོངས་སུ་རྫོགས་པར་འགྱུར་རོ་ཞེས་གསུངས་པ་ཡིན་ནོ། །སེམས་དགུ
པོ་འདི་དག་ཀྱང་མདོར་བསྡུ་ན་ལམ་གཉིས་སུ་འགྱུར་ཏེ་ཐོག་མར་སྐྱེ་་
(༣༧༠ན)བ་ཞི་གནས་དང་ལྷག་མཐོང་ཟུང་དུ་འབྲེལ་བའི་ལམ་་་་་་་
དང་༑ མཇུག་ཏུ་སྐྱེ་བ་ཞི་གནས་འབའ་ཞིག་པའི་ལམ་གཉིས་ཡིན་ནོ།།
དང་པོ་ལ་ཡང་ལྡོག་པས་ཕྱེ་ན་འདོད་པ་ན་སྤྱོད་པའི་སྡུག་བསྔལ་ལ་་་་
སོགས་པའི་བདེན་པ་བཞིའི་བྱེ་བྲག་གིས་ཆོས་ཤེས་པའི་ཕྱོགས་དང་་་་
མཐུན་པ་བཞི་དང་། གཟུགས་དང་གཟུགས་མེད་པ་ན་སྤྱོད་པའི་སྡུག་
བསྔལ་ལ་སོགས་པའི་བདེན་པ་བཞིའི་བྱེ་བྲག་གིས་རྗེས་སུ་རྟོགས
པའི་ཕྱོགས་དང་མཐུན་པ་བཞི་ཡིན་ནོ། །དེ་དག་རེ་རེ་ལ་ཡང་བར་
ཆད་མེད་པ་དང་རྣམ་པར་གྲོལ་བའི་ལམ་གྱི་བྱེ་བྲག་གིས་བཟོད་པ་་་་་
དང་ཤེས་པ་གཉིས་གཉིས་ཏེ་མངོན་པར་རྟོགས་པ་བཅུ་དྲུག་ཏུ
འགྱུར་ལ་བཅུ་དྲུག་པོ་དེ་དག་ཀྱང་ལྡོག་པའི་དབྱེ་བ་ཡིན་གྱི་རྗེས་སུ་་་་
ན་དེ་དག་ཐམས་ཅད་ཀྱང་བཟོད་པ་བར་ཆད་མེད་པའི་ལམ་དེར
ཤེས་པ་རྣམ་གྲོལ་གྱི་ལམ་གཉིས་སུ་འགྱུར་རོ། །དེ་བཞིན་ཉིད་དང་
ཡང་དག་པའི་ཡེ་ཤེས་གཉིས་ཀ་མཐོང་བའི་ལམ་གྱི་ཡུལ་དུ་བཞག
པའི་རྣམ་གཞག་ནི་གཞུང་འདི་ཉིད་དུ་འབྱུང་བའི་སེམས་ཀྱི་སྐད་
ཅིག་མ་བཅུ་དྲུག་ཏུ་དབྱེ་བ་འདི་ཡིན་ལ། འདི་ལ་ཡང་ཡུལ་བདེན་པ་
•287.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བཞིའི་དེ་བཞིན་ཉིད་རྟོགས་པའི་བྱེ་བྲག་གིས་ཆོས་ཤེས་པའི་ཕྱོགས་་་་་
ལ་མཐུན་པ་བཞི་དང་། ཡུལ་ཅན་ཡེ་ཤེས་རང་གི་ངོ་བོ་མྱོང་བའི་བྱེ་
བྲག་གིས་རྗེས་སུ་ཤེས་པའི་ཕྱོགས་དང་མཐུན་པ་བཞིའོ །དང་པོ་ལ་
ཡང་བར་ཆད་མེད་པ་དང་རྣམ་པར་གྲོལ་བའི་ལམ་གྱི་བྱེ་བྲག་གིས་
ཆོས་བཟོད་བཞི་དང་ཆོས་ཤེས་བཞི་ཡིན་ལ། གཉིས་པ་ལ་ཡང་མཐོང་
ལམ་གྱི་ཡེ་ཤེས་རང་གི་ངོ་བོ་འཕགས་པའི་ཆོས་རྣམས་ཀྱི་རྒྱུར་ངེས་པ་
འདྲེན་པའི་ནུས་པ་དང་དེ་ཉིད་ངེས་པའི་ངེས་པ་གཉིས་པོ་འདྲེན
པའི་ནུས་པའི་བྱེ་བྲག་གིས་རྗེས་སུ་ཤེས་པའི་བཟོད་པ་བཞི་དང་རྗེས་་
སུ་ཤེས་པ་བཞིའོ། །དོན་དམ་པའི་རྣམ་གཞག་སོ་སོ་རང་རིག་སྤྲོས་པ་
མེད་པའི་དབང་དུ་བྱས་ནས་བསྡུ་བར། དེ་བཞིན་ཉིད་ཤེས་པ་དང་
མཚུངས་པར་ལྡན་པ་གཅིག་ཁོ་ནའི་སེམས་ཀྱི་རང་བཞིན་ལ་བརྩམས་
ཏེ་མཐོང་བའི་ལམ་ཡོངས་སུ་རྫོགས་པར་འགྱུར་རོ། །འདིར་ཞི་གནས་
ཀྱི་( ༣༧༠བ)ལམ་ནི་སྔ་མ་ཁོ་ན་བཞིན་དུ་བལྟ་བར་བྱའོ་ཞེས
གསུངས་པ་ལྟར་རོ། །དེ་ལྟར་ན་རྣམ་གཞག་དང་པོ་ནི་སྤྲོས་པ་ལ་
དགའ་བའི་གདུལ་བྱ་རྣམས་བདེན་པ་མངོན་པར་རྟོགས་པ་ལ་བཞུཊ
པའི་ཐབས་སུ་མཐོང་བའི་ལམ་ཟག་པ་མེད་པའི་ཡེ་ཤེས་སྐད་ཅིག་མ་་
གཅིག་པོ་དེ་ཉིད་ཆ་བཅུ་དྲུག་ཏུ་རྣམ་པར་ཕྱེ་ནས་མིང་ཚིག་ཡི་གེའི་་་་
ཚོགས་ཀྱིས་རྣམ་པར་བཞག་པ་ཙམ་ཡིན་གྱི་དོན་ལ་གནས་པ་མ་ཡིན་་
ལ༑ རྣམ་གཞག་གཉིས་པ་ནི་རྣལ་འབྱོར་པའི་རྒྱུད་ལ་དེ་ཁོ་ན་ཉིད་ཇི་
ལྟར་སྐྱེ་བའི་རིམ་པ་རྣམ་པར་བཞག་པས་དངོས་པོ་ལ་གནས་པ་ཁོ་ན་
ཡིན་ནོ། །གཉིས་པ་དབྱེ་བ་ནི་སྡུག་བསྔལ་ལ་ཆོས་ཤེས་པའི་བཟོད་པ་
:•288·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ལ་སོགས་པ་བཅུ་དྲུག་གོ །སོ་སོའི་ངོ་བོ་ཚིག་རེ་རེའི་ལན་བཤད་པ་ནི།
སྡུག་བསྔལ་ནི་སྔར་བཤད་ཟིན་ཏོ། །དེའི་དབང་དུ་བྱས་པའི་ཆོས་ནི་
མདོ་སྡེ་ལ་སོགས་པ་སྟེ་དེ་རྣམས་ཀྱིས་དེ་གཏན་ལ་འབེབས་པའི་ཕྱིར་་
རོ༑ །སྦྱོར་ལམ་གྱི་དུས་ན་སྡུག་བསྔལ་གྱི་དབང་དུ་བྱས་པའི་ཆོས་
རྣམས་ལ་ནི་མི་རྟག་པ་ལ་སོགས་པར་ཚུལ་བཞིན་དུ་རྣམ་པར་དཔྱོད་
པ་ནི་སྡུག་བསྔལ་ལ་ཆོས་ཤེས་པ་ཞེས་བྱ་སྟེ། །སྔར་ཇི་ལྟར་རྣམ་པར
དཔྱོད་པའི་དབང་དུ་བྱས་པའོ།། །སྡུག་བསྔལ་གྱི་བདེན་པའི་དེ་བཞིན་
ཉིད་རྣལ་འབྱོར་པ་སོ་སོར་རང་ལ་མངོན་སུམ་དུ་གྱུར་པའི་ཟག་པ་་
མེད་པའི་ཤེས་རབ་སྟེ་ཡེ་ཤེས་གང་གིས་ཁམས་གསུམ་ན་སྤྱོད་པའི་་་་་་
སྡུག་བསྔལ་མཐོང་བས་སྤང་བར་བྱ་བའི་བག་ལ་ཉལ་ཉི་ཤུ་རྩ་བརྒྱད་
སྤྱོད་པར་བྱེད་པ་གང་ཡིན་པ་དེ་ནི་སྡུག་བསྔལ་ཆོས་ཤེས་པའི་བཟོད་་
པའོ༑།ཟག་པ་མེད་པའི་བཟོད་པའི་མཇུག་ཐོགས་སུ་བཟོད་པ་དེ་ཡང་
སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་སྤང་བའི་
ཕྱིར་གནས་གྱུར་ནས་དེ་མ་ཐག་ཏུ་གནས་གྱུར་པའི་རྣམ་པར་གྲོལ་བ་་
མངོན་དུ་བྱེད་པ་ནི་ཆོས་ཤེས་པ་ཡིན་ནོ། །ཆོས་ཤེས་པ་དེའི་མཇུག་
ཐོགས་སུ་བཟོད་པ་དང་ཤེས་པ་འདི་གཉིས་སློབ་པ་དང་མི་སློབ་པའི་་
འཕགས་པའི་ཆོས་རྣམས་ཀྱི་རྒྱུ་ཡིན་ཏེ་དེ་ལས་དེ་དག་ཡང་དག་པར་་
འབྱུང་བའི་ཕྱིར་རོ་སྙམ་དུ་དམིགས་ནས་སོ་སོ་རང་ལ་མངོན་དུ་གྱུར་་
པའི་ཟག་པ་མེད་པའི་ཤེས་རབ་( ༣༧༡ན)ནི་རྗེས་སུ་ཤེས་པའི
བཟོད་པ་ཡིན་ནོ། །ཟག་པ་མེད་པའི་ཤེས་པ་གང་གིས་རྗེས་སུ་ཤེས་
པའི་བཟོད་པ་དེ་ངེས་པར་འཛིན་ཅིང་ཡོངས་སུ་གཅོད་པར་བྱེད་པ་་་
•289.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གང་ཡིན་པ་དེ་ནི་རྗེས་སུ་ཤེས་པ་ཡིན་ནོ།།དེ་བཞིན་དུ་བདེན་པ་ལྷག་
མ་རྣམས་ལ་ཡང་ཅི་རིགས་སུ་སྦྱར་ཏེ། གོ་སླ་བར་ཟད་དོ།།འཇིག་རྟེན་
ལས་འདས་པའི་ཡེ་ཤེས་ཀྱི་ཡུལ་ནི་གཉིས་ཏེ་དེ་བཞིན་ཉིད་དང་ཡང་་
དག་པའི་ཡེ་ཤེས་སོ། །དེ་ལ་ཆོས་ཤེས་པའི་ཕྱོགས་ཀྱི་ལམ་གྱི་ཡུལ་ནི་དེ་
བཞིན་ཉིད་དང་རྗེས་སུ་རྟོགས་པའི་ཤེས་པའི་ཕྱོགས་དང་མཐུན་པ་་་་
རྣམས་ཀྱི་ཡུལ་ནི་ཡང་དག་པའི་ཡེ་ཤེས་སོ། །དེའི་ཕྱིར་ཆོས་ཤེས་པའི་
བཟོད་པ་དང་ཤེས་པ་རྣམས་ཀྱི་གཟུང་བ་དེ་བཞིན་ཉིད་རྟོགས་སོ། །
རྗེས་སུ་རྟོགས་པའི་བཟོད་པ་དང་ཤེས་པ་རྣམས་ཀྱིས་ནི་འཛིན་པ
ཡང་དག་པའི་ཡེ་ཤེས་རྟོགས་སོ། །བཟོད་པ་དང་ཤེས་པ་དེ་ཐམས་
ཅད་ལ་གནས་པའི་གང་ཟག་ཐམས་ཅད་ཀྱང་མཚན་མ་མེད་པ་ལ་
གནས་པའི་རྣལ་འབྱོར་ཅན་དུ་རིག་པར་བྱ་སྟེ་གང་ཟག་དང་ཆོས་ཀྱི་
མཚན་མ་ཐམས་ཅད་མི་དམིགས་པའི་ཕྱིར་རོ། །བཟོད་པ་དང་ཤེས་
པས་བསྡུས་པ་སྐད་ཅིག་མ་བཅུ་དྲུག་པོ་ཐམས་ཅད་མཐོང་བའི་ལམ་་་
ཡིན་ཏེ་དེ་དག་གིས་སྔོན་མ་མཐོང་བའི་འཕགས་པའི་བདེན་པ་རེ་རེ་་
ལ་ཡང་རྣམ་པ་བཞི་བཞིར་མཐོང་བའི་ཕྱིར་རོ། །སེམས་ཀྱི་སྐད་ཅིག་
མ་ནི་དངོས་པོ་མ་བྱུང་བ་བྱུང་བ་ཙམ་ཡིན་གྱི་དུས་མཐའི་སྐད་ཅིག་་་་་
མ་ལ་མི་བྱའོ། །ཤེས་བྱ་སྡུག་བསྔལ་ལ་སོགས་པའི་བདེན་པ་བཞི། སྡུག
བསྔལ་ཤེས་པར་བྱ། ཀུན་འབྱུང་སྤང་བར་བྱ་ཞེས་སོགས་ཤེས་པ་བྱུང་
བ་ཡོངས་སུ་རྫོགས་པར་རིག་པར་བྱའོ། །འགྲེལ་བར་གང་མཐོང་བའི་
ལམ་ལ་བརྩམས་ཏེ་རྒྱ་ཆེར་རྣམ་པར་སྤྲོས་པ་དེ་ཐམས་ཅད་ནི་རྣམ་་
པར་བཞག་པ་ཙམ་དུ་རིག་པར་བྱ་སྟེ་འཇིག་རྟེན་ལས་འདས་པའི་་་་་་
•290.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གནས་སྐབས་ནི་སོ་སོ་རང་གིས་རིག་པར་བྱ་བ་ཡིན་པའི་ཕྱིར་རོ།
ལམ་གྱི་བདེན་པ་ཐམས་ཅད་ནི་རྣམ་པ་བཞིར་རིག་པར་བྱ་སྟེ་རྣམ
པར་བཞག་པ་དང་རྣམ་པར་རྟོག་པ་དང་མྱོང་བ་དང་ཡོངས་སུ་་
རྫོགས་པའོ། །དེ་ལ་རྣམ་པར་བཞག་པ་ནི་ཇི་( ༣༧༡བ)ལྟར་རང་གི་
ཁོང་དུ་ཆུད་པ་མཐར་ཕྱིན་ནས་དེའི་རྗེས་ལ་ཐོབ་པའི་ཤེས་པས་
གཞན་དག་ལ་གོ་བར་བྱ་བའི་ཕྱིར་མིང་དང་ཚིག་དང་ཡི་གེའི་ཚོགས་་
རྣམས་ཀྱིས་ལམ་གྱི་བདེན་པ་རྣམ་པར་འཇོག་པ་སྟེ་བདེན་པ་རྣམས་་་
ལ་བཟོད་པ་དང་ཤེས་པ་འདི་ལྟ་བུའོ་ཞེས་བྱ་བ་ལ་སོགས་པའོ། །རྣམ་
པར་རྟོག་པ་ནི་མངོན་པར་རྟོགས་པ་ལ་ཞུགས་པ་འཇིག་རྟེན་པའི་
ཤེས་པས་ཇི་ལྟར་རྣམ་པར་བཞག་པ་བཞིན་དུ་རྣམ་པར་རྟོག་ཅིང་དེ་་
གོམས་པར་བྱེད་པའོ། །།དེ་མྱོང་བ་ནི་དེ་ལྟར་གོམས་པར་བྱེད་པ་ན་
མཐོང་བའི་ལམ་ཞེས་བརྗོད་པ་འཇིག་རྟེན་ལས་འདས་པ་སྤྲོས་པ་་་་་་
མེད་པའི་གནས་སྐབས་གང་ཡིན་པ་དང་པོར་སོ་སོ་རང་གི་མྱོང་བའོ།
ཡོངས་སུ་རྫོགས་པ་ནི་དེའི་འོག་ཏུ་གནས་གྱུར་པ་ཡོངས་སུ་རྫོགས་་་་་་
ནས་ཐོབ་པ་མཐར་ཕྱིན་པའི་བར་ཐོབ་པའོ། །ཐོབ་པ་མཐར་ཕྱིན་པ་
དེ་དག་རྗེས་ལ་ཐོབ་པའི་ཤེས་པས་ལམ་གྱི་བདེན་པ་རྣམ་པར་འཇོག་་
གོ །དེ་ལྟར་རྣམ་པ་བཞི་ནི་ལམ་གྱི་འཁོར་སྟེ་ཡང་དང་ཡང་དུ་གཞན་
ལ་བརྟེན་ནས་རྣམ་པར་འཇོག་པར་རིག་པར་བྱའོ། །ཞེས་བཤད་དོ། །
ལུང་དོན་ལས་གཉིས་ལས་ངེས་ཚིག་ལ་དགོངས་པའི་ལུང་དོན་ནི་
ཆོས་རྣམས་ལ་ཞེས་སོཊ་གསུངས་པ་དེ་ནི་མཐོང་བའི་ལམ་གྱི་དབང་་་
དུ་མཛད་ནས་གསུངས་ཏེ་དེ་ནི་བདེན་པ་རྣམས་ལ་ཐོག་མ་ཁོ་ནར
.291·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕགས་པའི་ཤེས་རབ་ཀྱི་སྤྱན་གྱི་རང་བཞིན་ཡིན་པའི་ཕྱིར་རོ། །དེ་
ལ་ཆོས་ལ་བཟོད་པ་རྣམས་ཀྱིས་རྡུལ་མེད་དེ་དེ་དག་གིས་ཉོན་མོངས་་
པའི་སྡུག་བསྔལ་སྤོང་བའི་ཕྱིར་རོ། །ཆོས་ཤེས་པ་རྣམས་ཀྱི་དྲི་མ་དང་
བྲལ་ཏེ་དེ་དག་ནི་དེའི་སྒྲིབ་པའི་དྲི་མ་སྤངས་པའི་གནས་སྐབས་སུ་་་་་
སྐྱེས་པའི་ཕྱིར་རོ། །།ཡང་བཟོད་པའི་གནས་སྐབས་ན་བདེན་པའི་ངེ་
བཞིན་ཉིད་མངོན་སུམ་དུ་ཡོངས་སུ་ཤེས་པ་དང་ཤེས་པ་རྣམས་ཀྱི་་་་་་་
སྒྲིབ་པ་སྤངས་པའི་གནས་སྐབས་སུ་སྐྱེས་པའི་ཕྱིར་ཡོངས་སུ་སྤོང་་་
བས་ཀྱང་ལམ་རྣམ་པར་དག་པའི་ཕྱིར་རོ། །ཕན་ཡོན་ལ་དགོངས་པའི་
ལུང་དོན་ལ། དོན་དགོངས་པ་ནི་ཆོས་མཐོང་བ་ཐོབ་པ་ཞེས་སོགས་
གང་གསུངས་པ་དེ་ཡང་མཐོང་བའི་ལམ་གྱི་དབང་དུ་མཛད་ནས་
གསུངས་ཏེ་གདུལ་( ༣༧༢ན)བྱ་རྣམས་ཀྱིས་བདེན་པ་མངོན་པར་་་
རྟོགས་པའི་དུས་ན་གསུངས་པའི་ཕྱིར་རོ། །དེ་ལ་ཆོས་བཟོད་རྣམས
ཀྱིས་ནི་ཆོས་མཐོང་སྟེ་དེ་དག་གིས་བདེན་པའི་དེ་ཁོ་ན་ཉིད་མངོན
པར་རྟོགས་པའི་ཕྱིར་རོ། །ཆོས་ཤེས་རྣམས་ཀྱིས་ནི་ཆོས་ཐོབ་སྟེ་དེ་
རྣམས་ཀྱིས་གནས་གྱུར་པ་མངོན་སུམ་དུ་ཐོབ་པར་བྱེད་པའི་ཕྱིར་རོ། །
རྗེས་བཟོད་རྣམས་ཀྱིས་ནི་ཆོས་རིག་སྟེ་དེ་དག་གིས་འདི་ནི་འཕགས་་་
པའི་ཆོས་རྣམས་ཀྱི་རྒྱུའོ། །ཞེས་དེ་གཉིས་རིག་པའི་ཕྱིར་རོ། །རྗེས་ཤེས་
རྣམས་སུ་ནི་ཆོས་རྟོགས་ཏེ་དེ་དག་གིས་ཤེས་པར་བྱ་བ་ཇི་སྙེད་པ་་་་་
ཡོངས་སུ་རྫོགས་པའི་ཕྱིར་རོ། །བཟོད་པ་དང་ཤེས་པ་ཐམས་ཅད་ཀྱིས
ནི་རང་གི་ཐོབ་པ་ལ་སོམ་ཉིད་ལས་བརྒལ་ཏེ་འཇིག་རྟེན་ལས་འདས་་
པའི་ལམ་གྱི་འབྲས་བུ་ཐོབ་པས་ཡུན་རིང་པོ་ནས་འདོད་པ་རང་གིས་་
·292.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཐོབ་པ་ལ་ཐེ་ཚོམ་མེད་པའི་ཕྱིར་རོ། །ཐམས་ཅད་ཀྱིས་གཞན་གྱིས་
ཐོབ་པ་ལ་ཐེ་ཚོམ་ལས་རྒལ་ཏེ་དེའི་དུས་ན་གཞན་དག་གིས་ཁྱད་པར་
ཐོབ་པ་ལ་ཡང་ཡིད་གཉིས་ཟ་བ་མེད་པའི་ཕྱིར་རོ། །གཞན་གྱི་དྲིང་ལ་
མི་འཇོག་སྟེ་གཞན་ལ་ལུང་ནོད་པ་མེད་པར་ཡང་བདག་ཉིད་མཁས་་་
པའི་ཕྱིར་རོ། །གཞན་གྱིས་མི་བཀྲི་བ་ནི་ཤེས་ནས་དད་པ་ཐོབ་པས་
གཞན་མུ་སྟེགས་ཅན་རྣམས་ཀྱིས་ཚེ་རབས་གཞན་དུ་ཡང་སྟོན་པའི་
བསྟན་པ་ལ་མི་འཕྲོགས་པའི་ཕྱིར་རོ། །ཆོས་རྣམས་ལ་མི་འཇིགས་པ་
ཐོབ་པ་ནི་རང་གི་ཐོབ་པ་ལ་བརྩམས་ནས་འདྲི་བའི་ཆོས་རྣམས་དང་་
གཞན་གྱིས་དྲིས་པ་ལུང་སྟོན་པའི་ཆོས་རྣམས་སྡིག་པ་འདོད་པ་དང་་་
མངོན་པའི་ང་རྒྱལ་ཅན་བཞིན་དུ་སེམས་ཞུམ་པ་མེད་པའི་ཕྱིར་རོ། །
སྒོམ་པའི་ལམ་ལ་གསུམ་སྟེ། ལམ་དགུར་དབྱེ་བ་དང་། སོ་སོའི་ངོ་
བོ་དང་། ཞར་བྱུང་ལ་སྒོམ་པ་བཤད་པ་གསུམ་ལས། དང་པོ་ནི།
མཐོང་བའི་ལམ་ལས་གོང་དུ་གྱུར་པ་འཇིག་རྟེན་པའི་ལམ་ཞི་རགས་་་
ཀྱི་རྣམ་པ་ཅན་དང་འཇིག་རྟེན་ལས་འདས་པའི་ལམ་བདེན་པའི་
རྣམ་པ་ཅན་དང་དེ་གཉིས་ལ་ངོ་བོའི་དབྱེ་བ་ཆུང་ངུ་ལ་སོགས་པ་
གསུམ་དང་དེ་དག་གི་རྣམ་པའི་དབྱེ་བ་སྦྱོར་བའི་ལམ་ལ་སོགས་པ་་་་་
བཞིའོ༑ །གཉིས་པ་ལ་དགུ་ལས་དང་པོ་ལ་ཡང་ཤེས་བྱའི་དངོས་པོ་
དང་ཤེས་( ༣༧༢བ)བྱའི་དོན་གཉིས་ལས་དང་པོ་ནི། འཇིག་རྟེན་
པའི་བསམ་གཏན་དང་གཟུཊ་མེད་པ་གཉིས་ཡིན་ནོ། །བསམ་གཏན་
ལ་ཡང་སྐྱེ་བ་དང་སྙོམས་པར་འཇུག་པའི་བྱེ་བྲག་གིས་རྣམ་པ་གཉིས་་
ཡིན་ལ་སྐྱེ་བའི་བསམ་གཏན་ནི་ཚངས་རིས་ནས་འོག་མིན་གྱི་བར་གྱི་་
•293.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སེམས་ཅན་རྣམས་ཀྱི་སྐྱེས་ཐོབ་ཀྱི་ཆོས་ཇི་སྙེད་པ་ཐམས་ཅད་ཡིན་ཏེ་་
སྙོམས་འཇུག་གི་བསམ་གཏན་གྱི་འབྲས་བུ་ཡིན་པའི་ཕྱིར་རོ། །སྙོམས་
པར་འཇུག་པའི་བསམ་གཏན་ནི་ཡན་ལག་གི་སྒོ་ནས་འོག་ས་ལས་་
འདའ་བའི་སེམས་རྩེ་གཅིག་པ་མཚུངས་ལྡན་དང་བཅས་པའོ། །དེ་ལ་
དང་པོ་ནི་སྐྱེ་བས་ཐོབ་པ་ཁོ་ན་ཡིན་ནོ། །གཉིས་པ་ནི་སྦྱོར་བ་ལས་
བྱུང་བ་ཁོ་ན་ཡིན་ནོ། །ཡང་དང་པོ་ནི་རང་སའི་རྟེན་ཅན་ཁོ་ན་ཡིན་
ལ༑གཉིས་པ་ནི་འོག་སའི་རྟེན་ཅན་ཁོ་ན་ཡིན་ནོ།།གཉིས་པ་ལ་དངོས་
གཞི་ཐོབ་པའི་ཆེད་དུ་དེའི་དམིགས་རྣམ་ཡོངས་སུ་སྦྱོར་བར་བྱེད་པ་་་
ཉེར་བསྡོགས་དང་དེ་མཐར་ཕྱིན་པ་དངོས་གཞིའི་སེམས་གཉིས་ཡོད་
ལ༑ དང་པོ་ནི་སྐྱེས་ཐོབ་ཡིན་པས་ཉེར་བསྡོགས་དང་དངོས་གཞིའི་བྱེ་
བྲག་གཉིས་སུ་མེད་དོ། །དངོས་གཞི་ལ་ཡང་བསམ་གཏན་བཞི་སྟེ་འདི་
ལྟར༑ རྟོག་དཔྱོད་གཉེན་པོའི་ཡན་ལག་གིས་འདོད་པ་ལས་འདོད་
ཆགས་དང་བྲལ་བས་རབ་ཏུ་ཕྱེ་བའི་སེམས་རྩེ་གཅིག་པ་མཚུངས་་
ལྡན་དང་བཅས་པ་དབེན་པ་ལས་སྐྱེས་པའི་དགའ་བ་དང་བདེ་བ་
ཕན་ཡོན་གྱི་ཡན་ལག་ཏུ་ལྡན་པ་ནི་བསམ་གཏན་དང་པོ་ཡིན་ནོ། །
འདི་ལ་ཡང་སྤྱོད་པ་གཉེན་པོའི་ཡན་ལག་གིས་རྟོག་པ་ལས་ཀྱང་
འདོད་ཆགས་དང་བྲལ་བའི་སེམས་རྩེ་གཅིག་པ་མཚུངས་ལྡན་དང་་་་
བཅས་པ་ནི་དངོས་གཞི་ཁྱད་པར་ཅན་ཞེས་བྱ་ལ། སྔ་མ་ནི་དངོས་
གཞི་ཙམ་པོ་ཞེས་བྱའོ།། །བསམ་གཏན་གཉིས་པ་ནི་ནང་རབ་ཏུ་དང་
བ་གཉེན་པོའི་ཡན་ལག་གིས་རྟོག་དཔྱོད་ལས་འདོད་ཆགས་དང་བྲལ་
བས་རབ་ཏུ་ཕྱེ་བའི་སེམས་རྩེ་གཅིག་པ་མཚུངས་ལྡན་དང་བཅས་པ་་་
·294·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཕན་ཡོན་གྱི་ཡན
ལག་ཏུ་ལྡན་པའོ། །བསམ་གཏན་གསུམ་པ་ནི་དྲན་ཤེས་བཞིན་བཏང་
སྙོམས་( ༣༧༣ན) གཉེན་པོའི་ཡན་ལག་གིས་དགའ་བ་ལས་འདོད་་་་་
ཆགས་དང་བྲལ་བས་རབ་ཏུ་ཕྱེ་བའི་སེམས་རྩེ་གཅིག་པ་མཚུངས་
ལྡན་དང་བཅས་པ་དགའ་བས་དབེན་པའི་བདེ་བ་ཕན་ཡོན་གྱི་ཡན་་་་
ལག་ཏུ་ལྡན་པའོ། །བསམ་གཏན་བཞི་པ་ནི་དྲན་པ་དང་བཏང་སྙོམས་
ཡོངས་སུ་དག་པ་གཉེན་པོའི་ཡན་ལག་གིས་བདེ་བ་ལས་འདོད་
ཆགས་དང་བྲལ་བས་རབ་ཏུ་བྱ་བའི་སེམས་རྩེ་གཅིག་ཚོར་བ་བཏང་་་
སྙོམས་ཕན་ཡོན་གྱི་ཡན་ལག་དང་ལྡན་པའོ། །གཟུགས་མེད་པ་ལ་ཡང་
སྐྱེ་བ་དང་སྙོམས་པར་འཇུག་པའི་བྱེ་བྲག་གིས་གཉིས་ཡིན་ལ། དང་པོ་
་ནམ་མཁའ་མཐའ་ཡས་སྐྱེ་མཆེད་སོགས་བཞིར་སྐྱེས་པའི་སེམས་་་་་
ཅན་གྱི་རྒྱུད་ཀྱི་སྐྱེས་ཐོབ་ཀྱི་ཆོས་རྣམས་ཡིན་ནོ། །གཉིས་པ་ནི་དམིཊ་
པའི་སྒོ་ནས་འོག་ས་ལས་འདས་པ་སེམས་རྩེ་གཅིག་པ་མཚུངས་ལྡན་་་
དང་བཅས་པ་ཡིན་ལ་དེ་ལ་ཡང་ནམ་མཁའ་མཐའ་ཡས་སྐྱེ་མཆེད་ལ་་
སོགས་པ་བཞི་ཡིན་ནོ། །དེ་ལ་ནམ་མཁའ་མཐའ་ཡས་སྐྱེ་མཆེད་ནི་
སྦྱོར་བའི་དུས་སུ་གཟུགས་ཀྱི་འདུ་ཤེས་རྣམ་པར་བཤིག་སྟེ་ནམ་་་་
མཁའ་མཐའ་ཡས་སོ་སྙམ་དུ་ཡིད་ལ་བྱས་པས་དངོས་གཞིའི་དུས་ན་་
དེ་ཉིད་མངོན་དུ་གྱུར་པའི་སེམས་རྩེ་གཅིག་པ་མཚུངས་ལྡན་དང་་་་་་་
བཅས་པའོ། །རྣམ་ཤེས་མཐའ་ཡས་སྐྱེ་མཆེད་ནི་ནམ་མཁའ་མཐའ་
ཡས་སོ་སྙམ་དུ་ཡིད་ལ་བྱེད་པའི་རྣམ་ཤེས་དེ་ཉིད་མཐའ་ཡས་སོ་སྙམ་
དུ་ཡིད་ལ་བྱས་པས་དེ་ཉིད་མངོན་དུ་གྱུར་པའོ། །ཅི་ཡང་མེད་པའི་སྐྱེ་
•295·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཆེད་ནི་དེའི་འོག་ཏུ་གཟུང་བྱ་ཅི་ཡང་མེད་དོ་སྙམ་དུ་ཡིད་ལ་བྱས་་་་
པས་དེ་ཉིད་མངོན་དུ་གྱུར་པའོ། །འདུ་ཤེས་མེད་འདུ་ཤེས་མེད་མིན་
གྱི་སྐྱེ་མཆེད་ནི་འདུ་ཤེས་ནི་ནད་དང་འབྲས་དང་ཟུག་རྡུའོ། །འདུ་
ཤེས་མེད་པ་ནི་ཀུན་ཏུ་རྨོངས་པའི་འདུ་ཤེས་ཡོད་མིན་མེད་མིན་ནི་ཞི་
བ་གྱ་ནོམ་པའོ་ཞེས་ཡིད་ལ་བྱས་པས་དེ་ཉིད་མངོན་དུ་གྱུར་པའི
སེམས་རྩེ་གཅིག་པ་མཚུངས་ལྡན་དང་བཅས་པའོ། །ཅིའི་ཕྱིར་བསམ་
གཏན་རྣམས་ཡན་ལག་གིས་འདའ་བ་ཞེས་བྱ་ཞེ་ན། བསམ་གཏན་
རྣམས་ནི་ཐམས་ཅད་ཀྱང་ཞི་རགས་རྣམ་པ་ཅན་ཡིན་པའི་ཕྱིར་
དམིགས་( ༣༧༣བ)པ་དང་རྣམ་པ་མི་འདྲ་བའི་བྱེ་བྲག་ནི་མེད་ཀྱི་་་་་
འོན་ཀྱང་ཡན་ལག་མི་འདྲ་བའི་བྱེ་བྲག་ནི་ཡོད་དོ། །དེའི་ཕྱིར་བསམ་
གཏན་རྣམས་ནི་ཡན་ལག་གིས་འདའ་བ་ཞེས་བྱའོ། །ཅིའི་ཕྱིར་
གཟུགས་མེད་པ་རྣམས་དམིགས་པས་འདའ་བ་ཡིན་ཞེ་ན། དེ་ཐམས་
ཅད་ནི་ཞི་གནས་སུ་རོ་གཅིག་པས་ཡན་ལག་མི་འདྲ་བའི་བྱེ་བྲག་ནི་་
མེད་ཀྱང་འོན་ཀྱང་དམིགས་པ་དང་རྣམ་པ་མི་འདྲ་བ་ཐ་དད་པའི་་་་
ཕྱིར་དམིགས་པས་འདའ་བ་ཞེས་བྱའོ། །ཡང་བསམ་གཏན་རྣམས་
དང་གཟུགས་མེད་དང་པོ་གསུམ་ལ་ནི་ཉོན་མོངས་ཅན་དང་དག་པ་་་
བ་དང་ཟག་པ་མེད་པ་གསུམ་གསུམ་ཡོད་ལ། འདུ་ཤེས་མེད་འདུ་ཤེས་
མེད་མིན་གྱི་སྐྱེ་མཆེད་ལ་ཟག་མེད་མ་གཏོགས་པ་གཉིས་ཡོད་དོ། །
ཉེར་བསྡོགས་རྣམས་ལ་དང་པོ་ལ་ནི་ཟག་མེད་དང་དག་པ་བ་གཉིས་་
ཡོད་ལ། ལྷག་མ་རྣམས་ལ་དག་པ་འབའ་ཞིག་ཡོད་དོ།།ཅིའི་ཕྱིར་ཉེར་
བསྡོཊ་རྣམས་ལ་ཉོན་མོངས་ཅན་མི་འབྱུང་ཞེ་ན། འདི་དག་ནི་འདོད་
•296.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཆགས་དང་བྲལ་བར་བྱེད་པའི་ལམ་ཡིན་པའི་ཕྱིར་དང་ཉོན་མོངས་་་
ཅན་གྱིས་འདོད་ཆགས་དང་བྲལ་བར་བྱེད་མི་ནུས་པའི་ཕྱིར་རོ། །ཅིའི་
ཕྱིར་ཉེར་བསྡོགས་ལྷག་མ་རྣམས་ལ་ཟག་མེད་མི་འབྱུང་ཞེ་ན། གང་
གིས་འོག་མའི་དངོས་གཞི་མ་ཐོབ་པ་དེས་ནི་གོང་མའི་ཉེར་བསྡོགས་་་
ལ་སྙོམས་པར་འཇུག་མི་ནུས་ལ་གང་ཞིག་གོང་མའི་ཉེར་བསྡོགས་
ཐོབ་པ་དེ་ནི་འོག་མའི་དངོས་གཞི་ལ་བརྟེན་ནས་ལམ་སྒྲུབ་པར་བྱེད་་
དོ༑ །གོང་མའི་ཉེར་བསྡོགས་ལས་འོག་མའི་དངོས་གཞི་ལམ་སྒྲུབ་པར་
སླ་བའི་ཕྱིར་རོ། །དེ་ལ་ཉོན་མོངས་པ་ཅན་ནི་རང་སའི་ཉོན་མོངས་པ་
དང་མཚུངས་པར་ལྡན་པའི་སེམས་རྩེ་གཅིག་པ་སྟེ་དེ་ཡང་སྲེད་པ་་
ཤས་ཆེ་བའི་བསམ་གཏན་ལ་སོགས་པ་བཞི་ཡིན་ནོ། །དག་པ་བ་ནི་
རགས་པའི་ཉོན་མོངས་པས་མ་བསླད་པའི་དག་པ་བ་རྩེ་གཅིག་པ
མཚུངས་ལྡན་དང་བཅས་པ་སྟེ་དེ་ཡང་ཉམས་པ་ཆ་མཐུན་དང་
གནས་པ་ཆ་མཐུན་ཁྱད་པར་ཆ་མཐུན་ངེས་འབྱེད་ཆ་མཐུན་སྟེ་བཞི་་་
ཡིན་ནོ། །དེ་ལ་ཉམས་པ་ཆ་མཐུན་ནི་དག་པའི་བསམ་གཏན་གང་གི་
( ༣༧༤ན) མཇུག་ཐོགས་སུ་རང་སའམ་འོག་སའི་ཉོན་མོངས་པ་སྐྱེ་་་
བ་དང་རྗེས་སུ་མཐུན་པའོ།། །གནས་པ་ཆ་མཐུན་ནི་གང་གི་མཇུག་
ཐོགས་སུ་རང་དང་ས་གཅིག་པའི་བསམ་གཏན་དག་པ་གཞན་འདྲེན
པའོ༑ །ཁྱད་པར་གྱི་ཆ་དང་མཐུན་པ་ནི་གང་གི་མཇུག་ཐོགས་སུ་ས་
གོང་མའི་དག་པའི་བསམ་གཏན་འདྲེན་པར་བྱེད་པའོ། །ངེས་འབྱེད་
ཆ་མཐུན་ནི་གང་གི་མཇུག་ཐོགས་སུ་འཇིག་རྟེན་ལས་འདས་པའི་་་་་་་
ལམ་འདྲེན་པར་བྱེད་པའོ། །སྲིད་རྩེ་ལ་ནི་ཁྱད་པར་ཆ་མཐུན་མེད་དེ་
.297.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེའི་གོང་ན་ས་གཞན་མེད་པའི་ཕྱིར་རོ། །གཞན་རྣམས་ལ་ནི་བཞི་ག་
ཡོད་པ་རིག་པར་བྱའོ། །ཟག་པ་མེད་པ་ནི་འཇིག་རྟེན་ལས་འདས་
པའི་ལམ་མོ། །གཉིས་པ་ཤེས་བྱའི་དོན་ནི། ཤེས་པར་བྱ་བའི་དངོས་པོ་
བསམ་གཏན་དང་གཟུགས་མེད་པ་དེ་དག་ཤེས་པར་བྱ་བའི་དོན་
ཀུན་ནས་ཉོན་མོངས་པ་ལ་སོགས་པ་རྣམ་པ་བཞིས་རིག་པར་བྱའོ།། །
དང་པོ་བསྒྲིབས་ལ་ལུང་མ་བསྟན་གྱི་རྩ་བ་བཞི་ནི་སྲིད་པ་ལ་སོགས་་་་
ཏེ་དེ་དག་གིས་བསམ་གཏན་པ་རྣམས་ཀྱི་སེམས་བསྒྲིབས་ལ་ལུང་མ་་་
བསྟན་གྱི་ངོ་བོ་འབྱུང་བར་བྱེད་པའི་ཕྱིར་རོ། །ཇི་ལྟར་ཞེ་ན་སྲིད་པས་
ནི་དེ་ཤས་ཆེ་བའི་བསམ་གཏན་པ་རྣམས་ཀུན་ནས་ཉོན་མོངས་པར་
བྱེད་དེ་ཤིན་ཏུ་སྦྱངས་པའི་བདེ་བའི་རོ་མྱང་བར་བྱེད་པའི་ཕྱིར་རོ།
ལྟ་བས་ནི་དེ་ཤས་ཆེ་བའི་བསམ་གཏན་པ་རྣམས་ཀུན་ནས་ཉོན
མོངས་པར་བྱེད་དེ་བསམ་གཏན་ལ་བརྟེན་ནས་སྔོན་གྱི་མཐར་རྟོག་་་་
པའི་ལྟ་བ་ལ་སོགས་པ་ཀུན་ནས་སློང་བའི་ཕྱིར་རོ། །ང་རྒྱལ་གྱིས་ནི་དེ་
ཤས་ཆེ་བའི་བསམ་གཏན་པ་ཀུན་ནས་ཉོན་མོངས་པར་བྱེད་དེ་དེས་་
ཁྱད་པར་ཐོབ་ན་སེམས་ཁེངས་པར་འགྱུར་བའི་ཕྱིར་རོ། །མ་རིག་པ
ནི་ཐེ་ཚོམ་ཤས་ཆེ་བའི་བསམ་གཏན་པ་རྣམས་ཀུན་ནས་ཉོན་མོངས་་་
པར་བྱེད་དེ་དེ་ཁོ་ན་ཉིད་མ་རྟོགས་པས་ཐར་པ་འདོད་པ་པོས་ཏིང་་་་
ངེ་འཛིན་ཐོབ་པ་དེ་ཐར་པ་ཡིན་ནམ་མ་ཡིན་སྙམ་དུ་ཐེ་ཚོམ་ཟ་བའི་་་
ཕྱིར་རོ། །རྒྱུ་མཚན་དེ་ཉིད་ཀྱིས་ན་བཞི་པོ་དེ་ལུང་དུ་མ་བསྟན་པའི་རྩ་
བར་སྟོན་པ་ནི་དེ་ལྟར་ཞེས་སོ། །རྣམ་པར་བྱང་བ་ནི་དག་པའི་བསམ་
གཏན་(༣༧༤བ)དང་ཟག་མེད་པ་རྣམས་ནི་དགེ་བའི་ཕྱིར་རང་་་་་་
•298·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སའི་ཉོན་མོངས་པའི་ཀུན་ནས་དཀྲིས་པ་དང་བྲལ་བའི་ཕྱིར་རོ། །རྣམ་
པར་བཞག་པ་ལ་ཡན་ལག་རྣམ་པར་བཞག་པ་ལ་སོགས་པ་བཞི་ལལས་་
དང་པོ་ཡན་ལག་རྣམ་པར་བཞག་པ་ནི་བསམ་གཏན་དང་པོ་ནི་ཡན་་
ལག་ལྔ་དང་ལྡན་ཏེ་འདི་ལྟར། འདོད་པ་ནི་རགས་པའོ་བསམ་གཏན་
དང་པོ་ནི་ཞི་བའོ་ཞེས་ཀུན་ཏུ་ཚོལ་བའི་རྣམ་པ་ཅན་གྱི་རྟོག་པ་དང་་་་
དེའི་འོག་ཏུ་ཉོན་མོངས་པ་མང་བ་དང་ཉུང་བ་དང་ཚེ་རིང་བ་དང་་་་
ཐུང་བ་ལ་སོགས་པའི་སྒོ་ནས་ཁྱད་པར་ཞིབ་མོར་འབྱེད་པའི་མཚན
ཉིད་ཅན་གྱི་དཔྱོད་པ་གཉིས་ནི་གཉེན་པོའི་ཡན་ལག་དག་ཡིན་ཏེ་དེ་་
དག་གིས་འདོད་པའི་འདོད་ཆགས་དང་གནོད་སེམས་དང་རྣམ་པར་་
འཚེ་བ་དང་ཡིད་མི་བདེ་བ་སོགས་བསམ་གཏན་དང་པོའི་མི་མཐུན་
ཕྱོགས་རྣམས་སྤོང་བར་བྱེད་པའི་ཕྱིར་རོ། །སྡིག་པ་མི་དགེ་བའི་ཆོས་
ཀྱིས་དབེན་པ་ལས་སྐྱེས་པའི་དགའ་བ་དང་བདེ་བ་ནི་ཕན་ཡོན་གྱི
ཡན་ལག་ཡིན་ཏེ་དེ་དག་གིས་བསམ་གཏན་པ་རྣམས་ཀྱི་ལུས་སེམས་་་
ལ་ཕན་འདོགས་པའི་ཕྱིར་རོ། །སེམས་རྩེ་གཅིག་པ་ནི་གནས་ཀྱི་ཡན་
ལག་ཡིན་ཏེ་དེ་ལ་བརྟེན་ནས་རྟོག་དཔྱོད་སོགས་གཉེན་པོ་དང་ཕན་་་
ཡོན་གྱི་ཡན་ལག་རྣམས་འཇུག་པའི་ཕྱིར་རོ། །དེ་བཞིན་དུ་བསམ་
གཏན་གཉིས་པ་ལ་ནི་དྲན་པ་དང་ཤེས་བཞིན་བཏང་སྙོམས་གསུམ་་་་
གྱི་རང་བཞིན་གྱི་ནང་རབ་ཏུ་དང་བ་ནི་གཉེན་པོའི་ཡན་ལག་ཡིན་ཏེ་
རྟོག་དཔྱོད་སོགས་བསམ་གཏན་གཉིས་པའི་མི་མཐུན་ཕྱོགས་སྤོང་་་་་་
བའི་ཕྱིར་རོ། །ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ནི་
ཕན་ཡོན་གྱི་ཡན་ལག་ཡིན་ནོ། །བསམ་གཏན་གསུམ་པ་ལ་ནི་དྲན་པ་
•299.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ཤེས་བཞིན་དང་བཏང་སྙོམས་གསུམ་གཉེན་པོའི་ཡན་ལག་ཡིན་་
ཏེ་དེ་དག་གིས་དགའ་བ་ལ་སོགས་པ་བསམ་གཏན་གསུམ་པའི་མི་་་་
མཐུན་ཕྱོགས་རྣམས་སྤོང་བའི་ཕྱིར་རོ། །དགའ་བ་མེད་པའི་བདེ་བ་ནི་
ཕན་ཡོན་གྱི་ཡན་ལག་ཡིན་ནོ། །བཞི་པ་ལ་ནི་དྲན་པ་དང་བཏང་
སྙོམས་ཡོངས་སུ་དག་པ་ནི་གཉེན་པོའི་ཡན་ལག་ཡིན་ཏེ་དེ་དག་གིས་་
བདེ་བ་ལ་སོགས་པ་བསམ་གཏན་བཞི་པའི་མི་མཐུན་ཕྱོགས་རྣམསས་
སྤོང་( ༣༧༥ན) བའི་ཕྱིར་རོ། །ཚོར་བ་བཏང་སྙོམས་ནི་ཕན་ཡོན་གྱི་
ཡན་ལག་ཡིན་ནོ། །ཅིའི་ཕྱིར་བསམ་གཏན་དང་པོ་ལ་དྲན་པ་དང་
ཤེས་བཞིན་དང་བཏང་སྙོམས་རྣམས་ཡོད་ཀྱང་གཉེན་པོའི་ཡན་ལག་་
ཏུ་མ་བཞག་ཅེ་ན། དང་པོ་ན་དྲན་པ་ལ་སོགས་པ་ཡོད་ཀྱང་རྟོག་
དཔྱོད་ཀྱིས་མངོན་པར་སྒྲུབ་པས་རང་གི་ངོ་བོས་ལས་མི་བྱེད་པའི་་་་་་་
ཕྱིར་གཉེན་པོའི་ཡན་ལག་ཏུ་མ་སྨོས་ལ། གཉིས་པ་ན་རང་གི་ངོ་བོས་
ལས་བྱེད་ཀྱང་དགའ་བས་ཟིལ་གྱིས་མནན་པའི་ཕྱིར་རང་མིང་གིས་་་་
མ་སྨོས་ལ་རབ་ཏུ་དང་བ་ཞེས་པའི་མིང་གིས་སྨོས་སོ། །བསམ་གཏན་
གསུམ་པ་ནི་དགའ་བའི་ཀུན་ནས་དཀྲིས་པ་ལས་གྲོལ་བའི་ཕྱིར་དྲན་་་
པ་ལ་སོགས་པ་རང་མིང་གིས་སྨོས་ལ། བསམ་གཏན་བཞི་པ་ན་ནི་
བསམ་གགཏན་གྱི་སྐྱོན་ཐམས་ཅད་དང་བྲལ་བའི་ཕྱིར་དྲན་པ་དང་
བཏང་སྙོམས་ལ་ཡོངས་སུ་དག་པའི་སྒྲས་བསྟན་ཏོ། །བསམ་གཏན་
དང་པོ་དང་གཉིས་པ་ལ་བྱེ་བྲག་ཅི་ཞིག་ཡོད་ཅེ་ན། རྟོག་དཔྱོད་ལས་
འདོད་ཆགས་དང་མ་བྲལ་བ་དང་བྲལ་བའི་བྱེ་བྲག་གིས་ཏིང་ངེ་
འཛིན་ཡོངས་སུ་དག་པ་མ་རྫོགས་པ་དང་རྫོགས་པའི་ཁྱད་པར་ཡོད་་་
•300.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དོ༑ །གཉིས་པ་དང་གསུམ་པ་ལ་ཁྱད་པར་སྒྲས་བསྟན་ཏོ། །བསམ་
གཏན་དང་པོ་དང་གཉིས་པ་ལ་བྱེ་བྲག་ཅི་ཞིག་ཡོད་ཅེ་ན་རྟོག་
དཔྱོད་ལས་འདོད་ཆགས་དང་མ་བྲལ་བ་དང་བྲལ་བའི་བྱེ་བྲག་གིས་་་
ཏིང་ངེ་འཛིན་ཡོངས་སུ་རྫོགས་པ་དང་རྫོགས་པའི་ཁྱད་པར་ཡོད་དོ། །
གཉིས་པ་དང་གསུམ་པ་ལ་ཁྱད་པར་ཅི་ཞིག་ཡོད་ཅེ་ན། དགའ་བ་
ལས་འདོད་ཆགས་དང་མ་བྲལ་བའི་བྱེ་བྲག་གིས་ཕན་འདོགས་ཡོངས་
སུ་རྫོགས་པ་དང་རྫོགས་པའི་ཁྱད་པར་ཡོད་དོ། །གསུམ་པ་དང་བཞི་
པ་ལ་ཁྱད་པར་ཅི་ཞིག་ཡོད་ཅེ་ན། བསམ་གཏན་གྱི་སྐྱོན་ཐམས་ཅད་
ལས་མ་གྲོལ་བ་དང་གྲོལ་བའི་བྱེ་བྲག་གིས་ཡོངས་སུ་མ་རྫོགས་པ་དང་
རྫོགས་པའི་ཁྱད་པར་ཡོད་དོ། །ཅིའི་ཕྱིར་བསམ་གཏན་དང་པོ་ལ་
དབེན་པ་ལས་སྐྱེས་པའི་དགའ་བ་དང་བདེ་བ་ཅན་ཞེས་བྱ་ཞེ་ན། །
དེའི་དགའ་བ་དེ་ནི་འདོད་པའི་འདོད་ཆགས་དང་རྣམ་པར་འཚེ་བ་་
སོགས་སྡིག་པ་མི་དགེ་བ་ལས་འདོད་ཆགས་དང་བྲལ་བ་ཙམ་ལས་་་་
སྐྱེས་པའི་ཕྱིར་རོ། །ཅིའི་ཕྱིར་གཉིས་པ་ལ་ཏིང་ངེ་འཛིན་ལས་སྐྱེས་
པའི་དགའ་བདེ་ཅན་ཞེས་བྱ་ཞེ་ན། དེའི་དགའ་བདེ་དག་ནི་རྟོག་
དཔྱོད་ལས་འདོད་ཆགས་བྲལ་བས་ཏིང་ངེ་འཛིན་ཡོངས་སུ་རྫོགས་་་
(༣༧༥བ)པ་ལས་སྐྱེས་པའི་ཕྱིར་རོ། །དང་པོ་གཉིས་ཀྱི་དགའ་བ་
དང་བདེ་བའི་རང་བཞིན་ཇི་ལྟ་བུ་ཞེ་ན། དེ་ལ་བྱེ་བྲག་ཏུ་སྨྲ་བ་ནི།
དགའ་བ་ནི་ཡིད་ཤེས་འཁོར་གྱི་ཚོར་བ་སིམ་པ་ཡིན་ལ་བདེ་བ་ནི
ཤིན་ཏུ་སྦྱངས་པ་ཉིད་ཡིན་ནོ། །ཞེས་ཟེར་རོ། །མདོ་སྡེ་ལ་ཁ་ཅིག་
དགའ་བ་ནི་སྔ་མ་ལྟར་ཡིན་ལ་བདེ་བ་ནི་དབང་ཤེས་འཁོར་གྱི་ཚོར་་་་
·301·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་སིམ་པ་ཡིན་ཏེ། མདོ་ལས་བདེ་བ་ལུས་ཀྱིས་མྱོང་ཞེས་འབྱུང་བའི་
ཕྱིར་དང་། ཤིན་ཏུ་སྦྱངས་པ་ནི་བདེ་བར་མི་རིགས་ཏེ་བསམ་གཏན་
བཞི་པ་ནི་ཤིན་ཏུ་སྦྱངས་པ་ཆེས་ཁྱད་པར་དུ་འཕགས་པ་ཡིན་ཡང་་་་་
བདེ་བ་ཡན་ལག་ཏུ་མ་སྨོས་པའི་ཕྱིར་རོ། །ཞེས་ཟེར་རོ། །འདིར་ནི་
ཡིད་ཤེས་འཁོར་གྱི་ཚོར་བ་སིམ་པ་དེ་ཉིད་ཡིད་ཤེས་འཁོར་དང་་
བཅས་པ་ལ་ཕན་འདོགས་པའི་ཕྱིར་དགའ་བ་ཞེས་བྱ་ལ། ཏིང་ངེ་
འཛིན་དང་མཚུངས་པར་ལྡན་པས་ཁ་ནང་དུ་ཕྱོགས་ཏེ་དབང་པོ་་་་་
དང་བཅས་པའི་ལུས་ལ་ཕན་འདོགས་པའི་ཕྱིར་བདེ་བ་ཞེས་བརྗོད་
ཀྱི་དེ་གཉིས་རྫས་སུ་ཐ་དད་པ་མ་ཡིན་ནོ། །བསམ་གཏན་གསུམ་པ་ན་
ནི་ཡིད་ཤེས་འཁོར་གྱི་ཚོར་བ་སིམ་པ་དེ་ཉིད་དྲན་པ་དང་ཤེས་བཞིན་
བཏང་སྙོམས་ཀྱིས་ཡོངས་སུ་ཟིན་པས་སེམས་གཡོ་བའི་བྱ་བ་མི་བྱེད
པའི་ཕྱིར་དགའ་བ་ཞེས་མི་བརྗོད་ལ་ཁ་ནང་དུ་བལྟས་ཏེ་དབང་པོ་་་་་་
དང་བཅས་པའི་ལུས་ལ་ཕན་འདོགས་པའི་ཕྱིར་བདེ་བ་ཞེས་བྱའོ། །
ཅིའི་ཕྱིར་བསམ་གཏན་བཞིར་ངེས་ཀྱིས་དེ་ལས་མང་བའམ་ཉུང་བར་
མ་ཡིན་ཞེ་ན། བསམ་གཏན་གྱི་ས་རྣམས་ནི་བདེ་བ་དང་སྡུག་བསྔལ་
གྱི་ཚོར་བ་ལས་ངེས་པར་འབྱུང་བ་ཚོལ་བར་བྱེད་ཀྱི་བཏང་སྙོམས་
ལས་ངེས་པར་འབྱུང་བ་ཚོལ་བར་མི་བྱེད་དེ་བྱིས་པ་རྣམས་ཀྱིས་འདུ་་
བྱེད་ཀྱི་སྡུག་བསྔལ་རྟོགས་པར་དཀའ་བའི་ཕྱིར་རོ། །སྡུག་བསྔལ་གྱི་
ཚོར་བ་ནི་གཉིས་ཏེ་རགས་པ་དང་ཕྲ་བའོ། །བསམ་གཏན་དང་པོ་
ཡིད་མི་བདེ་ལས་འདོད་ཆགས་དང་བྲལ་བའི་ཕྱིར་སྡུག་བསྔལ་གྱི
ཚོར་བ་རགས་པ་ལས་ངེས་པར་འབྱུང་བ་ཡིན་ནོ། །གཉིས་པ་ནི་སྡུག་
·302.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
བསྔལ་གྱི་ཕྱོགས་ཀྱི་གནས་ངན་ལེན་དང་བྲལ་བའི་ཕྱིར་སྡུག་བསྔལ་་
བསམ་ཕྲ་བ་ལས་ཀྱང་ངེས་པར་( ༣༧༦ན)འབྱུང་བ་ཡིན་ནོ། །བ
གཏན་དང་པོ་ནི་སྡུག་བསྔལ་ཐམས་ཅད་ལས་ངེས་པར་འགྱུར་བ་མ་་་
ཡིན་ཏེ་སྡུག་བསྔལ་གྱི་དབང་པོ་མ་སྤངས་པའི་ཕྱིར་རོ། །དེ་སྐད་དུ་
ཡང་རྣམ་པར་གཏན་ལ་དབབ་པ་བསྡུ་བར། ཅིའི་ཕྱིར་བསམ་གཏན་
དང་པོ་ལ་སྡུག་བསྔལ་གྱི་དབང་པོ་མ་སྤངས་ཞེ་ན་སྨྲས་པ། དེ་ལ་དེའི་
ཕྱོགས་ཀྱི་གནས་ངན་ལེན་དང་མ་བྲལ་བའི་ཕྱིར་རོ། །གལ་ཏེ་དེ་ལ་
སྡུག་བསྔལ་གྱི་དབང་པོ་སྤངས་པར་གྱུར་ན་བསམ་གཏན་གཉིས་པ་་་་
དང་གནས་པའི་ཁྱད་པར་འགྱུར་ལས། །དེའི་ཕྱིར་མ་སྤངས་པ་ཁོ་ནར་
རིག་པར་བྱའོ། །ཞེས་གང་གསུངས་པ་ཡིན་ནོ། །བདེ་བའི་ཚོར་བ་ཡང་
རགས་པ་དང་བྲལ་བ་གཉིས་ཡིན་ལ། བསམ་གཏན་གསུམ་པ་ནི་བདེ་
བའི་དབང་པོ་རགས་པ་ལས་ངེས་པར་འབྱུང་བ་ཡིན་ཏེ་ཡིད་བདེ
ལས་འདོད་ཆགས་དང་བྲལ་བའི་ཕྱིར་རོ། །བཞི་པ་ནི་བདེ་བའི་དབང་
པོ་ལས་ཀྱང་འདོད་ཆགས་དང་བྲལ་བའི་ཕྱིར་བདེ་བའི་ཚོར་བ་ཕྲ་བ་་
ལས་ཀྱང་ངེས་པར་འབྱུང་བ་ཡིན་ཏེ་དེ་བས་ན་བདེ་བ་དང་སྡུག
བསྔལ་གྱི་ཚོར་བ་ཕྲ་རགས་རྣམ་པ་བཞི་ལ་ངེས་པར་འབྱུང་བའི་
དབང་དུ་བྱས་ནས་བསམ་གཏན་རྣམ་པ་བཞི་རྣམ་པར་བཞག་
ཡིན་ཏེ། ཇི་སྐད་དུ་རྣམ་པར་གཏན་ལ་དབབ་པ་བསྡུ་བར། ཅིའི་ཕྱིར་
བསམ་གཏན་བཞི་ཁོ་ནར་ཟད་དེ། ཆོས་མང་བ་ཡང་ཡིན་ཆོས་ཉུང་བ་
ཡང་མ་ཡིན་ཞེ་ན་སྨྲས་པ། བདེ་བ་དང་སྡུག་བསྔལ་ལས་ཤིན་ཏུ་
འདས་ཤིང་ཡོངས་སུ་རྫོགས་པའི་ཕྱིར་ཏེ་འདི་ལྟར་མཐར་གྱི་བསམ་་་་་
•303-

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཏན་བཞི་པའི་བར་དུ་བདེ་བ་དང་སྡུག་བསྔལ་ལས་ཤིན་ཏུ་འདས་་་
པ་ཡིན་པའི་ཕྱིར་རོ། །ཞེས་གསུངས་པ་ཡིན་ནོ། །དེ་ལྟར་ན་བསམ་
གཏན་རྣམས་ནི་ཚོར་བ་ལ་ངེས་པར་འབྱུང་བས་རབ་ཏུ་ཕྱེ་བ་ཡིན་ལ།
གཟུགས་མེད་པ་རྣམས་ནི་འདུ་ཤེས་ལ་ངེས་པར་འབྱུང་བས་རབ་ཏུ་་་་
ཕྱེ་བ་ཡིན་ནོ། །དེ་ཡང་འདི་ལྟར་འདུ་ཤེས་ནི་ཕྱི་རོལ་གཟུགས་ཀྱི་འདུ་
ཤེས་དང་ནང་རྣམ་པར་ཤེས་པ་ལ་བཀྲ་བར་འཛིན་པའི་འདུ་ཤེས་་་་
གཉིས་ཡིན་ལ། དང་པོ་གཟུགས་ལ་བཀྲ་བར་འཛིན་པའི་འདུ་ཤེས་དེ་
ལ་ཡང་སྤང་བྱ་གཟུགས་དང་ཐོགས་པའི་འདུ་ཤེས་དང་། དེའི་གཉེན་
པོ་ནམ་མཁའི་འདུ་( ༣༧༦བ) ཤེས་གཉིས་ཡོད་ལ། འདུ་ཤེས་དང་ངོ
ལ་ངེས་པར་འབྱུང་བ་ནི་ནམ་མཁའ་མཐའ་ཡས་སྐྱེ་མཆེད་དོ། །འདུ་
ཤེས་གཉིས་པ་ལ་ངེས་པར་འབྱུང་བ་ནི་རྣམ་ཤེས་མཐའ་ཡས་སྐྱེ་་་་་་
མཆེད་དོ། །རྣམ་པར་ཤེས་པ་ལ་བཀྲ་བར་འཛིན་པའི་འདུ་ཤེས་ལ་
ཡང་མི་མཐུན་པའི་ཕྱོགས་དང་གཉེན་པོའི་བྱེ་བྲག་གིས་གཉིས་ཡིན་ལ།
དང་པོ་ལ་ངེས་པར་འབྱུང་བ་ནི་ཅི་ཡང་མེད་པའི་སྐྱེ་མཆེད་ཡིན་ལ
གཉིས་པ་ལས་ངེས་པར་འབྱུང་བ་ནི་འདུ་ཤེས་མེད་འདུ་ཤེས་མེད་པ་་
མ་ཡིན་པའི་སྐྱེ་མཆེད་དོ།། །དེའི་ཕྱིར་གཟུགས་མེད་པ་བཞི་པས་མང་
བའམ་ཉུང་བ་མ་ཡིན་ནོ། །ཅིའི་ཕྱིར་བསམ་གཏན་རྣམས་ལ་ཡན་ལག་
ལྔ་དང་བཞིར་གྲངས་ངེས་ཤེ་ན། གནོད་པ་སྤོང་བ་གཉེན་པོའི་ཡན་
ལག་དང་ཕན་པ་སྒྲུབ་པ་ཕན་ཡོན་གྱི་ཡན་ལག་དང་དེ་གཉིས་ཀའི་་་་་
གནས་ཀྱི་ཡན་ལག་གསུམ་དུ་ངེས་པའི་ཕྱིར་རོ། །ཅིའི་ཕྱིར་གཟུགས་
མེད་པ་རྣམས་ཡན་ལག་རྣམ་པར་མི་བཞག་ཅེ་ན། དེ་ནི་ཞི་གནས་སུ་
•304.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རོ་གཅིག་པའི་ཕྱིར་ཡན་ལག་མི་འདྲ་བ་ཐ་དད་པ་རྣམ་པར་བཞག་པ་
ནི་མེད་དོ། །སྙོམས་པར་འཇུག་པ་རྣམ་པར་བཞག་པ་ནི་ཡིད་ལ་བྱེད་
པ་བདུན་གྱིས་བསམ་གཏན་དང་པོ་ནས་འདུ་ཤེས་མེད་འདུ་ཤེས་་
མེད་མིན་གྱི་བར་ལ་སྙོམས་པར་འཇུག་སྟེ། །ཡིད་ལ་བྱེད་པ་བདུན་ནི།
མཚན་ཉིད་རབ་ཏུ་རིག་པའི་ཡིད་ལ་བྱེད་པ་སོགས་སོ། །དེ་ལ་མཚན
ཉིད་རབ་ཏུ་རིག་པ་ཡིད་ལ་བྱེད་པ་ནི་མཉམ་པར་བཞག་པའི་ས་པའི་
ཡིད་ལ་བྱེད་པ་གང་གིས་འདོད་པ་ལ་སོགས་པའི་ས་འོག་མ་རྣམས་ཚེ་
ཐུང་བ་དང་ཉོན་མོངས་པ་མང་བ་ལ་སོགས་པའི་ཉེས་དམིགས་ཀྱི་སྒོ་་
ནས་རགས་པ་དང་བསམ་གཏན་དང་པོ་ལ་སོགས་པ་གོང་མ་རྣམས་་་
ལ་དེ་ལས་བཟློག་པའི་སྒོ་ནས་ཤི་བའི་མཚན་ཉིད་དུ་དཔྱོད་པར་བྱེད་་
པ་སྟེ། དེ་ནི་ཐོས་པ་དང་བསམ་པ་འདྲེས་པའི་རང་བཞིན་ཅན་དུ་
རིག་པར་བྱའོ། །མོས་པ་ལས་བྱུང་བ་ནི་དེའི་འོག་ཏུ་ཐོས་པ་དང་
བསམ་པ་ལས་འདས་པས་གཅིག་ཏུ་བསྒོམ་པའི་རྣམ་པས་ཞི་རགས་་་་་
ཀྱི་མཚན་མ་ལ་དམིགས་པའི་ཞི་གནས་དང་ལྷག་མཐོང་བསྒོམ་པར་་་་
བྱེད་པ་སྟེ་དེ་ནི་བསྒོམས་པ་ལས་བྱུང་བ་ཡིན་ནོ། །རབ་ཏུ་དབེན་པ་
ལས་བྱུང་བ་ནི་གོམས་པས་ཐོག་མར་སྤོང་བའི་ལམ་དང་ལྡན་པའི་་་་་་
ཡིད་ལ་བྱེད་པ་སྟེ་དེས་འདོད་པ་ལ་སོགས་པའི་ས་འོག་མ་རྣམས་ཀྱི་་་་
ཉོན་མོངས་པའི་རྣམ་པ་ཆེན་པོ་གསུམ་སྤངས་པ་དང་དེའི་ཕྱོགས་ཀྱི་་་
གནས་ངན་ལེན་དང་བྲལ་བའི་ཕྱིར་རོ། །དགའ་བ་( ༣༧༧ན)སྡུད
པ་ནི་རྣལ་འབྱོར་པ་དེ་དེའི་འོག་ཏུ་སྤོང་བ་ལ་དགའ་བར་འགྱུར་ཞིང་
སྤོང་བ་ལ་ཕན་ཡོན་དུ་བལྟ་སྟེ་ཉོན་མོངས་པ་ཆེན་པོ་གསུམ་གྱིས་་་་་་་་
·305·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དབེན་པའི་དགའ་བདེ་ཆུང་ངུས་རེག་ནས་དུས་དུས་སུ་དགའ་བར་་
གྱུར་པའི་དངོས་པོ་ཡིད་ལ་བྱེད་པས་རྨུགས་པ་དང་གཉིད་ལ་སོགས་་
པ་དང་བྲལ་བའི་ཕྱིར་དགའ་བ་ཡིད་ལ་བྱེད་པའོ། །དཔྱོད་པ་ཡིད
བྱེད་པ་ནི་དེ་ལྟར་ལེགས་པར་ཞུགས་པ་དེ་དགེ་བའི་ཕྱོགས་ལ་སྦྱོར་
བས་བསྟན་པའི་ཕྱིར་འདོད་པ་ལ་སོགས་པ་ས་འོག་མའི་ཉོན་མོངས་་་
པ་ཀུན་ནས་དཀྲིས་པ་ཀུན་ཏུ་མི་འབྱུང་བས་དེ་སྤངས་པའམ་མ
སྤངས་པ་ཁོང་དུ་ཆུད་པར་བྱ་བའི་ཕྱིར་དེ་འབྱུང་བ་དང་རྗེས་སུ་་་་་་་
མཐུན་པའི་སྡུག་པའི་མཚན་མ་ཡིད་ལ་བྱེད་ཅིང་སོ་སོར་རྟོག་པའོ།། །
སྦྱོར་བའི་མཐའི་ཡིད་ལ་བྱེད་པ་ནི་དེས་དེ་ལྟར་དཔྱད་ནས་ཅུང་ཞིག་་
མ་སྤངས་པར་ཤེས་པ་ན་ཉོན་མོངས་པ་ཐམས་ཅད་དང་བྲལ་བར་བྱ་་
བའི་ཕྱིར་ཉོན་མོངས་པའི་རྣམ་པ་ཆུང་ངུ་གསུམ་སྤོང་བའི་གཉེན་པོ་་་
ཡིད་ལ་བྱེད་པའོ། །སྦྱོར་བའི་མཐའི་འབྲས་བུ་ཡིད་ལ་བྱེད་པ་ནི་དེའི་
འོག་ཏུ་བསམ་གཏན་དང་པོ་ལ་སོགས་པ་དངོས་གཞིའི་སེམས་ཐོབ་་་་་
པའོ༑ །དེ་ལ་མཚན་ཉིད་རབ་ཏུ་རིག་པས་ནི་སྤང་བྱ་དང་ཐོབ་བྱ་
ལེགས་པར་ཡོངས་སུ་ཤེས་ནས་སྤང་བྱ་དང་ཐོབ་བྱ་ལ་སེམས་འཇོག་་་
པར་བྱའོ། །མོས་པ་ལས་བྱུང་བས་ནི་དེའི་འོག་ཏུ་ཡང་དག་པར་སྦྱོར་
བ་རྩོམ་མོ། །རབ་ཏུ་དབེན་པ་ལས་བྱུང་བས་ནི་ཀུན་ནས་ཉོན་མོངས་
པ་ཆེན་པོ་གསུམ་སྤོང་ངོ་། །དགའ་བ་སྡུད་པས་ཉོན་མོངས་པ་འབྲིང
གསུམ་སྤོང་ངོ་། །དཔྱོད་པས་ནི་ཐོབ་པར་མངོན་པའི་ང་རྒྱལ་མེད་
པར་སེམས་འཇོག་པར་བྱེད་དོ། །སྦྱོར་བའི་མཐས་ནི་ཉོན་མོངས་པའི་
རྣམ་པ་ཆུང་ངུ་གསུམ་རབ་ཏུ་སྤོང་ངོ་། །སྦྱོར་བའི་མཐའི་འབྲས་བུས་
•306·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནི་ཡིད་ལ་བྱེད་པ་ལེགས་པར་བསྒོམས་པས་དེ་དག་གི་བསྒོམས་པའི་་་་
འབྲས་བུ་མྱོང་བར་བྱེད་དོ།། །ཚད་མཉམ་པར་བཞག་པ་ལ་རྒྱུ་སྙོམས་
འཇུག་གི་ཚད་ནི་དམིགས་པ་དང་རྣམ་པ་( ༣༧༧བ)མི་གསལ་བ་་་་་
དང་གསལ་བ་དེར་ཆེས་གསལ་བའི་བྱེ་བྲག་གིས་སམ། གུས་པ་དང་
རྒྱུན་དུ་སྦྱོར་བ་གཉིས་ཀ་དང་མི་ལྡན་པ་དང་གང་དུ་རང་དང་ལྡན་
པ་དང་གཉིས་ཀ་དང་ལྡན་པར་བསྒོམ་པའི་བྱེ་བྲག་གིས་ཆུང་ངུ་དང་་
འབྲིང་དང་ཆེན་པོ་བསྒོམ་པ་གསུམ་གསུམ་ཡིན་ནོ། །འབྲས་བུ་སྐྱེ་བའི
ཚད་ནི་བསམ་གཏན་དང་པོ་ཆུང་ངུ་ལ་སོགས་པ་གསུམ་དུ་བསྒོམས་་་
པས་དེ་དག་གི་འབྲས་བུ་གོ་རིམ་བཞིན་དུ་ཚངས་རིས་ལ་སོགས་པ་་་
བསམ་གཏན་དང་པོའི་སྐྱེ་བ་རྣམ་པ་གསུམ་མངོན་པར་འགྲུབ་བོ། །དེ་
བཞིན་དུ་བསམ་གཏན་ལྷག་མ་རྣམས་ལ་ཡང་སྙོམས་པར་འཇུག་པའི་
དུས་སུ་ཆུང་ངུ་ལ་སོགས་པ་གསུམ་གསུམ་བསྒོམས་པ་ལས་འབྲས་བུ་་་
བསམ་གཏན་གྱི་སྐྱེ་བ་རྣམ་པ་གསུམ་གསུམ་འགྲུབ་པར་ཤེས་པར་བྱའོ།
གཟུགས་མེད་པ་རྣམས་ནི་གཞལ་མེད་ཁང་གི་གནས་གཞན་མེད་པའི་
ཕྱིར་རོ། །དེ་ལྟར་ན་སྐྱེ་བའི་བྱེ་བྲག་ཐ་དད་པ་རྣམ་པར་བཞག་པ་ནི་
མེད་ཀྱི་འོན་ཀྱང་དེ་ན་ཆུང་ངུར་བསྒོམས་པས་ངན་ལ་དམའ་བ་དང་་
འབྲིང་གིས་ངན་ལ་མཐོ་བའམ་བཟང་ལ་དམའ་བ་དང་ཆེན་པོར་་་་་་་
བསྒོམས་པས་མཐོ་ལ་བཟང་བར་སྐྱེ་བའོ།།དེ་ལ་མཐོན་པོ་དང་དམའ་
བ་ནི་ཚེ་རིང་བ་དང་ཐུང་བ་ལ་སོགས་པའོ། །ངན་པ་དང་བཟང་བ་ནི་
ཉོན་མོངས་པ་མང་བ་དང་དེ་ལས་བཟློག་པའོ། །མིང་དུ་གདགས་པ་
ནི་བསམ་གཏན་དང་པོ་སོགས་ཀྱིས་བསྡུས་པའི་ཏིང་ངེ་འཛིན་གྱི་
·307.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཐུའི་ཁྱད་པར་འགྲུབ་པའི་སྒོ་ནས་མིང་གྲངས་མེད་པ་བཏགས་པ་་
རྣམས་ལ་སངས་རྒྱས་དང་བྱང་ཆུབ་སེམས་དཔའ་དབང་ཐོབ་པ་པ་་་་་་་
རྣམས་སྙོམས་པར་འཇུག་པ་དེ་དག་གི་མིང་ཡང་ཉན་རང་རྣམས
ཀྱིས་མི་ཤེས་ན་གྲངས་ཤེས་པའམ་སྙོམས་པར་འཇུག་ནུས་པ་ལྟ་ཅི་་་་་་
སྨོས༑ དེའི་རྒྱུ་མཚན་ནི་བསམ་གཏན་གྱི་ཕ་རོལ་ཏུ་ཕྱིན་པ་ཡོད་མེད་
ཀྱི་ཁྱད་པར་གྱིས་སོ། །རྣམ་པར་དག་པ་ནི་རང་གི་ཆུང་ངུ་ལས་འབྲིང་
དང་དེ་ལས་ཆེན་པོར་གྱུར་པའི་རབ་ཀྱི་མཐའི་བསམ་གཏན་དང་པོ་་་
ལ་སོགས་པ་ནི་རྣམ་པར་དག་པ་ཞེས་བྱ་སྟེ་(༣༧༨ ན)མངོན་ཤེས་་་་་
སོགས་ཡོན་ཏན་ཁྱད་པར་ཅན་མངོན་པར་སྒྲུབ་པའི་ཕྱིར་དུ་ཇི་ལྟར་་་
འདོད་པ་བཞིན་ལས་སུ་རུང་བའི་མཆོག་ཉིད་དུ་འཁྲིད་པའི་ཕྱིར་རོ། །
གཉིས་པ་འཇིག་རྟེན་ལས་འདས་པའི་ལམ་ནི་སྒོམ་པའི་ལམ་གྱི་་་་
གནས་སྐབས་ན་སྡུག་བསྔལ་ལ་སོགས་པའི་བདེན་པ་བཞིའི་དེ་བཞིན་
ཉིད་རྟོགས་པ་ཆོས་ཤེས་པའི་ཕྱོགས་དང་མཐུན་པ་བཞི་དང་ཡེ་ཤེས་་་
དེ་ཉིད་ཡང་དག་པར་རྟོགས་པ་རྗེས་སུ་རྟོགས་པའི་ཤེས་པའི་ཕྱོགས་་་་
དང་མཐུན་པ་བཞི་སྟེ་རྣམ་པ་བརྒྱད་ནི་ལྷག་མཐོང་གི་ཕྱོགས་དང་་
མཐུན་པ་ཡིན་ནོ། །ཞི་གནས་ཀྱི་ཆ་ནི་དེ་དག་དང་མཚུངས་པར་ལྡན་
པའི་བསམ་གཏན་དང་པོའི་ཉེར་བསྡོགས་མི་ལྕོགས་པ་མེད་པ་ནས་་
ཅི་ཡང་མེད་པའི་སྐྱེ་མཆེད་ཀྱི་བར་ཏེ་མདོར་ན་བསམ་གཏན་ས་དྲུག་
གཟུགས་མེད་དང་པོ་གསུམ་དང་བཅས་པ་ནི་ཟག་པ་མེད་པའི་ངོ་་་་་་
བོ ར་བསྐྱེད་དུ་རུང་བ་ཡིན་ཏེ་ཞི་གནས་དང་ལྡན་ཞིང་སེམས་རྒྱུ་བ
མངོན་པར་གསལ་བའི་ཕྱིར་རོ། །བསམ་གཏན་དང་པོ་ཟག་མེད་དུ་
·308·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
སྐྱེས་པ་ན་རྟོག་དཔྱོད་ཡན་ལག་ཏུ་ལྡན་པ་མ་ཡིན་ཏེ་འཇིག་རྟེན་ལས་
འདས་པའི་ལམ་ནི་རྣམ་པ་མི་རྟོག་པའི་རང་བཞིན་ཅན་ཡིན་པའི་
ཕྱིར་རོ། །སྲིད་རྩེ་ནི་འདུ་ཤེས་ཀྱི་རྒྱུ་བ་ཡོངས་སུ་མི་གསལ་བའི་ཕྱིར་
འཇིག་རྟེན་ལས་འདས་པའི་ལམ་མཆོག་ཏུ་གསལ་བའི་གནས་མ་ཡིན་
པའི་ཕྱིར་འཇིག་རྟེན་པ་ཡིན་ནོ། །དེའི་ཕྱིར་དེ་ནི་འདུ་ཤེས་དམན་
པས་ང གས་པ་ལ་མཚན་མར་མི་བྱེད་པའི་ཕྱིར་མཚན་མ་མེད་པ་་་་་
ཞེས་བྱའོ། །སྲིད་པའི་རྩེ་མོ་དེ་ཉིད་ལ་འཕགས་པའི་ལམ་མེད་པར་ཇི་
ལྟར་ཤེས་ཤེ་ན་ཇི་ཙམ་དུ་འདུ་ཤེས་གསལ་པོས་སྙོམས་པར་འཇུག་པ་་
དེ་ཙམ་དུ་ཀུན་ཤེས་པ་འཇིག་རྟེན་ལས་འདས་པའི་ལམ་རྟོགས་སོ་་་་་་
ཞེས་གསུངས་པའི་ཕྱིར་རོ། །མཐར་གྱིས་གནས་པའི་སྙོམས་པར་
འཇུག་པ་དགུ་ལས་སྲིད་རྩེ་འཇིག་རྟེན་པ་དང་གཞན་བདུན་འཇིག
རྟེན་ལས་འདས་པར་ཡང་བསྟན་ན། འགོག་པ་ཇི་ལྟར་ཞེ་ན། དེ་ནི་
འཇིག་རྟེན་ལས་འདས་པ་(༣༧༨བ)ཡིན་ཏེ་འཇིག་རྟེན་ལས
འདས་པའི་རྗེས་སུ་ཐོབ་པའི་ཕྱིར་རོ། འགོག་པ་དེ་ནི་དང་པོ་མི་
རྣམས་ཀྱི་ནང་དུ་མངོན་པར་སྒྲུབ་སྟེ། དེར་ནི་འདུ་ཤེས་དང་ཚོར་བ་
རགས་པས་སྐྱོ་སྟེ་དེ་དག་བཀག་པའི་འགོག་པ་ལ་དོན་དུ་གཉེར་བའི་་
ཕྱིར་རོ། །སྔར་བསྐྱེད་བསྐྱེད་པ་དེ་ཉིད་ནི་མི་རྣམས་ཀྱི་ནང་ངམ་སྐྱེ་བ
ཕྱི་མ་ལ་གཟུགས་ཀྱི་ཁམས་སུ་མངོན་དུ་བྱེད་དོ། །གཟུགས་མེད་པའི་
ཁམས་སུ་ནི་མ་ཡིན་ཏེ་དེའི་རྒྱུ་མཚན་ཞི་བའི་ཞེས་པ་ལ་སོགས་པའོ། །
གཟུགས་ལས་འདོད་ཆགས་དང་བྲལ་ཏེ་སྲིད་པའི་རྩེ་མོའི་སེམས་ཐོབ་
པ་དེ་ཇི་ལྟར་ན་གཟུགས་སུ་སྐྱེས་ནས་འགོག་པ་མངོན་དུ་བྱེད་ཅེ་ན
•309.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཟུགས་ལ་འདོད་ཆགས་དང་བྲལ་བ་ཁོ་ན་གཟུགས་མེད་པ་རྣམས
ལ་སྙོམས་པར་འཇུག་པའི་ངེས་པ་མེད་དོ། །དེའི་ཕྱིར་མུ་བཞིར་འགྱུར་
ཏེ་འདི་ལྟར། གཟུགས་ལས་འདོད་ཆགས་དང་བྲལ་ལ་གཟུགས་མེང་
པ་ལ་སྙོམས་པར་འཇུག་མི་ནུས་པ་ཡང་ཡོད་དེ་མི་ལྕོགས་པ་མེད་པ་་་་
ལ་བརྟེན་ནས་གཟུགས་ལ་འདོད་ཆགས་དང་བྲལ་བའི་ཕྱིར་མི་འོང་་་
དང་དགྲ་བཅོམ་པ་ལྟ་བུའོ། །གཟུགས་ལ་འདོད་ཆགས་དང་མ་བྲལ་
བར་གཟུགས་མེད་པ་ལ་སྙོམས་པར་འཇུག་པ་ནི་བསམ་གཏན་བཞི་་་་
པ་ཐོབ་པའི་འཕགས་པ་གཟུགས་མེད་པར་སྐྱེ་བ་དོན་དུ་མི་གཉེར་ལ་་
སྤོང་བའི་ལམ་བསལ་ནས་ཁྱད་པར་ཅན་གྱི་ལམ་ལ་གནས་ཏེ་གཟུཊ་་་
མེད་བཞིའི་རྣམ་པར་ཐར་པ་ལ་སྙོམས་པར་འཇུག་པར་བྱེད་པའོ།། །
གཉིས་ག་ཡིན་པ་ནི་དེ་ཉིད་འདོད་ཆགས་དང་བྲལ་བ་དོན་དུ་གཉེར་་
ཞིང་སྤོང་བའི་ལམ་ལ་གནས་ཏེ་གཟུགས་མེད་བཞིའི་རྣམ་པར་ཐར་་་་
པ་ལ་སྙོམས་པར་འཇུག་པར་བྱེད་པའོ། །གཉིས་ཀ་མ་ཡིན་པ་ནི་རྣམ
པ་དེ་དག་ལས་མ་གཏོགས་པ་རྣམས་སོ། །ཞེས་འགྲེལ་བ་ལས་འཆད་
དོ༑ །མཛོད་འགྲེལ་ལས་སྔར་འགོག་པ་ཐོབ་པ་ཕྱིས་ཡོངས་སུ་ཉམས་ཏེ་
གཟུགས་སུ་སྐྱེས་པ་ན་སྔོན་གོམས་པའི་སྟོབས་ཀྱིས་དེར་འགོག་པ
མངོན་དུ་བྱེད་པར་བཤད་དོ། །ལམ་ཆུང་ངུ་ལ་སོགས་པ་རྣམ་པ་
གསུམ་དུ་རྣམ་པར་( ༣༧༩ན)བཞག་པ་ནི་བསྒོམས་པས་སྤང་བར་་་
བྱ་བ་རྣམས་རིམ་གྱིས་སྤོང་བར་བསྟན་པའི་ཕྱིར་རོ། །དེ་ལ་ལམ་ཆུང་
ངུའི་ཆུང་ངུ་ལ་སོགས་ལ་གསུམ་ནི་གོ་རིམ་བཞིན་དུ་ལམ་གང་གིས་ས
དང་པོ་ནས་ཉོན་མོངས་པའི་རྣམ་པ་ཆེན་པོའི་ཆེན་པོ་ལ་སོགས་པ་་་་་་
•310.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གསུམ་སྤོང་བའོ། །དེ་བཞིན་དུ་གཞན་རྣམས་ལ་ཡང་སྦྱར་རོ། །ཅིའི་
ཕྱིར་ལམ་ཆུང་ངུའི་ཆུང་ངུས་ཉོན་མོངས་པ་ཆེན་པོ་སྤོང་ཞེ་ན། Çཉོན་
མོངས་པ་རྣམས་ནི་ངོ་ཚ་དང་ཁྲེལ་ཡོད་དང་ཤིན་ཏུ་བྲལ་བས་འཇོམ་་
པ་མེད་པར་སེམས་ཀྱི་རྒྱུད་ལ་ཀུན་ཏུ་འབྱུང་ལ་དེའི་ཕྱིར་རྟོགས་སླ་
ཞིང་ཡོངས་སུ་གཅོད་སླ་བ་དེ་ནི་དྲི་མ་ཆེ་ལོངས་བཞིན་དུ་གཉེན་པོ་་་་་
ཆུང་ངུས་སེལ་ཏེ། གང་ཡོངས་སུ་བཅད་དཀའ་བར་རྒྱུད་ལ་འབྱུང་
ཞིང་ཕྲ་བ་དེ་ནི་དྲི་མ་ཆུང་ངུ་བཞིན་དུ་གཉེན་པོ་ཆེན་པོའི་སྟོབས
ཀྱིས་སེལ་ཏེ། དེའི་ཕྱིར་མི་མཐུན་པའི་ཕྱོགས་ལས་བཟློག་སྟེ་གཉེན་
པོའི་ཕྱོགས་རྣམ་པར་བཞག་པར་རིག་པར་བྱའོ། །སྦྱོར་བའི་ལམ་ནི་
ལམ་གང་གིས་ཉོན་མོངས་པའི་རྣམ་པ་ཆེན་པོའི་ཆེན་པོ་ལ་སོགས
པའི་ཕྱོགས་ཀྱི་གནས་ངན་ལེན་གྱི་ཆ་ཤས་རེ་དང་བྲལ་བའི་ཕྱིར་དེའི་་
མཇུག་ཐོགས་སུ་ཉོན་མོངས་པའི་རྣམ་པར་སྤོང་བར་འགྱུར་བའོ། །
བར་ཆད་མེད་པའི་ལམ་ནི་ལམ་གང་གིས་འོག་ཏུ་བར་ཆད་མེད་པར་་
ཉོན་མོངས་པ་མ་ལུས་པ་སྤོང་བར་འགྱུར་པའོ། །རྣམ་པར་གྲོལ་བའི་
ལམ་ནི་ལམ་གང་གིས་ཉོན་མོངས་པ་སྤངས་ནས་གནས་གྱུར་པའི་
རྣམ་པར་གྲོལ་བ་མངོན་དུ་བྱེད་པའོ། །
ཁྱད་པར་གྱི་ལམ་ལ་ལམ་ཕྱི་མའི་སྒོ་ནས་དང་བྱ་བའི་སྒོ་ནས་དང་་
ཡོན་ཏན་གྱི་སྒོ་ནས་བཞག་པ་གསུམ་ལས། དང་པོ་ནི་ཉོན་མོངས་པའི་
རྣམ་པ་ཆེན་པོ་དེ་ལས་རྣམ་པ་གཞན་ཆེན་པོའི་འབྲིང་ལ་སོགས་སྤོང་་
བའི་ལམ་ལ་སོགས་པ་ཡང་དང་པོ་སྤོང་བའི་ཁྱད་པར་གྱི་ལམ་ཡིན་ཏེ་
དེ་དག་གིས་ཀྱང་སྔ་མའི་སྤངས་པ་ཐག་བསྲིང་བར་བྱེད་པའི་ཕྱིར་རོ།།
·311.

་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཉིས་པ་ནི་ཉོན་མོངས་པ་གཞན་སྤོང་བའི་སྦྱོར་བ་ཙམ་ནས་མདོ་ལ་་
སོགས་པའི་ཆོས་ཀྱི་དོན་སེམས་པ་སྔར་བསམས་( ༣༧༩བ) པ་དང་།
ཁོང་དུ་ཆུད་པའི་སྒོ་ནས་ཞུགས་པའི་ཆོས་ལ་སོ་སོར་རྟོག་པས་གནས་་
པ་དང་སྙོམས་པར་འཇུག་པ་གཞན་ལ་སྙོམས་པར་འཇུག་པ་ཡང་སྔ་་་
མའི་ཁྱད་པར་གྱི་ལམ་ཡིན་ནོ། །གསུམ་པ་ནི་མངོན་པར་ཤེས་པ་ལ་
སོགས་པའི་ཡོན་ཏན་གྱི་ཁྱད་པར་ཅན་སྔར་མེད་གསར་དུ་སྒྲུབ
པའམ་སྔར་ནས་ཐོབ་ཟིན་གནས་པར་བྱེད་པ་ཡང་ཁྱད་པར་གྱི་ལམ་
ཡིན་ཏེ་དེས་ཀྱང་སྔར་སྤངས་པའི་སྤངས་པ་ཁྱད་པར་དུ་འཕགས་་
པར་བྱེད་པའི་ཕྱིར་རོ། །
ཞར་བྱུང་ལམ་སྒོམ་པ་ལ་གསུམ་སྟེ་ལམ་བསྒོམ་པ་བཞིར་བསྟན་པ་
དང་རྣམ་གྲངས་ཀྱིས་བཅུ་གཅིག་ཏུ་བཤད་པ་དང་ས་གོང་མའི་ལམ་་
བསྒོམས་པའི་ནུས་པའོ། །དང་པོ་ལ་དབྱེ་བ་ནི་ཐོབ་པར་བྱ་བའི་ཕྱིར་
བསྒོམ་པ་ལ་སོགས་པའོ། །སོ་སོའི་ངོ་བོ་རྒྱས་པར་བཤད་པ་ལ་ཡང་
དག་འཇོག་གི་སྒོ་ནས་དང་ལམ་གྱི་འཇུག་ཚུལ་གྱི་སྒོ་ནས་དང་གཉེན་་
པོའི་ཁྱད་པར་བཤད་པ་གསུམ་གྱི་དང་པོ་ནི། ཐོབ་པར་བྱ་བའི་ཕྱིར་
བསྒོམ་པ་ནི་དྲན་པ་ཉེར་གཞག་སོགས་དགེ་བའི་ཆོས་སྔར་རྒྱུད་ལ་སྐྱེ་་
སྐྱེ་བའི་ཕྱིར་བསྒོམ་པ་སྟེ་དེས་དགེ་བའི་ཆོས་མ་ཐོབ་པ་ཐོབ་པར་བྱེད་
པའི་ཕྱིར་རོ། །བསྟེན་པའི་བསྒོམས་པ་ནི་དགེ་བའི་ཆོས་སྐྱེས་པ་རྣམས་
གནས་པ་ལ་སོགས་པའི་དོན་དུ་བསྒོམ་པ་སྟེ་དེས་དགེ་བའི་ཆོས་ཐོབ་་
པ་རྣམས་གོམས་པར་བྱེད་པའི་ཕྱིར་རོ།།བཙལ་བའི་ཕྱིར་བསྒོམ་པ་ནི་
མི་དགེ་བའི་ཆོས་སྔར་རྒྱུད་ལ་སྐྱེས་ཟིན་པ་རྣམས་ཀྱི་རྣམ་སྨིན་འབྱིན་་
312.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པའི་ས་བོན་གྱི་ནུས་པ་སྤང་བའི་ཕྱིར་གཉེན་པོ་བསྒོམ་པའོ། །གཉེན་
པོ་བསྒོམ་པ་ནི་གཉེན་པོའི་སྟོབས་བསྐྱེད་དེ་མ་འོངས་པའི་མི་དགེ་་
བའི་ཆོས་རྣམས་མི་སྐྱེ་བའི་ཆོས་ཅན་དུ་བྱེད་པའོ། །གཉིས་པ་ནི་
འཕགས་པའི་ལམ་སྐྱེས་པ་ན་རང་དང་རྗེས་སུ་མཐུན་པའི་འབྲས་བུ་་་
སྐྱེས་པར་འགྱུར་བའི་བག་ཆགས་འཇོག་པ་དེ་ནི་ཐོབ་པར་བྱ་བའི་་་་་་་
ཕྱིར་བསྒོམ་པ་སྟེ་དེས་དེའི་རྒྱུ་ལས་བྱུང་བ་རྣམས་ཆེར་འབར་བར་
འགྱུར་བའི་ཕྱིར་རོ། །གཞན་རྣམས་གོ་བར་ཟད་དོ། །གསུམ་པ་ནི
( ༣༨༠ན)ཡང་གཉེན་པོ་ནི་རྣམ་པར་སུན་འབྱིན་ལ་སོགས་པ་རྣམ་་
པ་བཞིར་རིག་པར་བྱ་སྟེ། དེ་ལ་རྣམ་པར་སུན་འབྱིན་པ་ནི་ཟག་
བཅས་ཀྱི་ཕུང་པོ་ལ་ཉེས་དམིགས་སུ་བལྟ་བ་སྟེ་དེས་ནད་དང་འབྲས་་
དང་ཟུག་རྔུ་ལ་སོགས་པའི་རྣམ་པ་རྣམས་ཀྱིས་ཉེར་ལེན་གྱི་ཕུང་པོ་ལ་
ཉེས་དམིགས་སུ་བལྟས་ནས་སུན་འབྱིན་པའི་ཕྱིར་རོ། །སྤོང་བ་ནི་སྦྱོར་
བ་དང་བར་ཆད་མེད་པའི་ལམ་སྟེ་དེས་ཉོན་མོངས་པ་སྤོང་བའི་ཕྱིར་་
རོ༑ །བསྟེན་པ་གཉེན་པོ་ནི་རྣམ་པར་གྲོལ་བའི་ལམ་སྟེ་དེས་སྤངས་
པའི་ཐོབ་པ་ཀུན་ཏུ་འཛིན་པའི་ཕྱིར་རོ། །ཐག་བསྲིང་བ་ནི་རྣམ་གྲོལ་
ལམ་དེའི་གོང་མ་ཁྱད་པར་གྱི་ལམ་སྟེ་དེས་སྔོན་སྤངས་པའི་ཉོན
མོངས་ཐག་བསྲིང་བར་བྱེད་པའི་ཕྱིར་རོ། །གཉིས་པ་རྣམ་གྲངས་ཀྱི་ས་
བཅུ་གཅིག་ཏུ་བཤད་པ་ལ་མདོར་བསྟན་པ་ནི་འདི་ལྟ་སྟེ། དངོས་པོ་
ལ་ཡོངས་སུ་རྟོག་པའི་ལམ་ནི་དྲན་པ་ཉེ་བར་བཞག་པ་རྣམས་ཏེ་དེས་
ཐོག་མ་ཉིད་དུ་མི་གཙང་བ་ལ་སོགས་པའི་རྣམ་པ་རྣམས་ཀྱིས་ལུས་་་་་་
དང་ཚོར་བ་དང་སེམས་དང་ཆོས་ཀྱི་དངོས་པོ་ལ་ཡོངས་སུ་རྟོག་པའི་་
.313.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིར་རོ། །རྩོལ་བ་ལས་བྱུང་བའི་ལམ་ནི་ཡང་དག་པར་སྤོང་བ་རྣམས་
ཏེ་དེ་ལྟར་དངོས་པོ་རྣམས་ལ་ཡོངས་སུ་བརྟགས་ནས་དེས་སྒྲིབ་པ་་་་་
སྤང་བའི་དོན་དུ་བརྩོན་འགྲུས་རྩོམ་པའི་ཕྱིར་རོ། །ཏིང་ངེ་འཛིན་
ཡོངས་སུ་སྦྱོང་བའི་ལམ་ནི་རྫུ་འཕྲུལ་གྱི་རྐང་པ་རྣམས་ཏེ་དེ་ལྟར་སྒྲིབ་
པ་ཡོངས་སུ་སྦྱངས་པ་ནི་འདུན་པ་དང་བརྩོན་འགྲུས་དང་སེམས་པ ་་
དང་དཔྱོད་པའི་སྒོའི་ཏིང་ངེ་འཛིན་རྣམས་ཀྱིས་ལས་སུ་རུང་བར་་་་་”
བྱེད་པའི་ཕྱིར་རོ། །མངོན་པར་རྟོགས་པ་ལ་སྦྱོར་བའི་ལམ་ནི་དབང་
པོ་རྣམས་དེ་ལྟར་ཏིང་ངེ་འཛིན་ཡོངས་སུ་སྦྱངས་པས་འཕགས་ལམ་་་
བསྐྱེད་པ་ལ་དབང་བྱེད་པའི་བདག་ཉིད་དྲོ་བ་དང་རྩེ་མོ་ལ་སྦྱོར་བའི་
ཕྱིར་རོ། །མངོན་པར་རྟོགས་པ་དང་འདྲེས་པའི་ལམ་ནི་སྟོབས་རྣམས་
ཏེ་དེ་ལྟར་དབང་བྱེད་པ་ཐོབ་པ་ནི་བདེན་པ་མངོན་པར་རྟོགས་པར་་
བྱ་བའི་ཕྱིར་མ་དད་པ་ལ་སོགས་པ་མི་མཐུན་པའི་ཕྱོགས་ཟིལ་གྱིས་་་་
གནོན་པའི་བདག་ཉིད་བཟོད་པ་དང་ཆོས་ཀྱི་མཆོག་ལ་སྦྱོར་བའི་་་་་་
ཕྱིར་རོ། །( ༣༨༠བ) མངོན་པར་རྟོགས་པའི་ལམ་ནི་བྱང་ཆུབ་ཀྱི་
ཡན་ལག་རྣམས་ཏེ་དེས་ཐོག་མ་ཁོ་ནར་སོ་སོར་རང་གིས་དེ་ཁོ་ན་
ཉིད་མངོན་སུམ་དུ་ཡང་དག་པར་རྟོགས་པའི་ཕྱིར་རོ།།རྣམ་པར་དག་
པར་ངེས་པར་འབྱིན་པའི་ལམ་ནི་འཕགས་པའི་ལམ་ཡན་ལག་བརྒྱད་
པ་སྟེ་དེའི་འོག་དུ་དེས་བསྒོམས་པས་སྤོང་བར་བྱ་བའི་ཉོན་མོངས་པ་་
རྣམས་རྣམ་པར་བྱང་བར་ངེས་པར་འབྱུང་བའི་ཕྱིར་རོ། །གནས་དང་
དབང་པོ་ཐ་དད་པ་ནི་ལམ་བཞི་སྟེ་དེ་ལ་ལམ་དཀའ་བ་ནི་མི་ལྕོགས་་
པ་མེད་པ་དང་གཟུགས་མེད་པ་ལ་བརྟེན་པ་རྣམས་ཏེ་གོ་རིམ་བཞིན་
·314.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དུ་ཞི་གནས་དང་ལྷག་མཐོང་ཞན་པའི་ཕྱིར་རོ། །སླ་བ་ནི་བསམ་
གཏན་ལ་བརྟེན་པ་སྟེ་ཟུང་དུ་འབྲེལ་བར་འཇུག་པའི་ཕྱིར་རོ། །མངོན་
པར་ཤེས་པ་བུལ་བ་དང་མྱུར་བ་ནི་གོ་རིམ་བཞིན་དུ་དབང་པོ་རྟུལ་་་་
པོ་དང་རྣོན་པོ་རྣམས་སོ། །བསླབ་པ་གསུམ་ཡོངས་སུ་སྦྱོར་བའི་ལམ་
ནི་ཆོས་ཀྱི་གནས་བཞི་སྟེ་དེ་ལ་བརྣབ་སེམས་མེད་པ་དང་གནོད
སེམས་མེད་པ་གཉིས་ཀྱིས་ནི་ལྷག་པའི་ཚུལ་ཁྲིམས་ཀྱི་བསླབ་པ་་་་་་་་་་་་
ཡོངས་སུ་སྦྱོང་སྟེ་རྗེས་སུ་ཆགས་པ་དང་ཁོང་ཁྲོ་བ་མེད་པའི་སྒོ་ནས་་་་་
བསླབ་པའི་གནས་མི་ཉམས་པར་བྱེད་པའི་ཕྱིར་རོ། །ཡང་དག་པའི་
དྲན་པས་ནི་ལྷག་པའི་སེམས་ཀྱི་བསླབ་པ་ཡོངས་སུ་སྦྱོང་སྟེ་དམིགས་་་
པ་མ་བརྗེད་ན་སེམས་མཉམ་པར་འཇོག་པའི་ཕྱིར་རོ། །ཡང་དག་པའི་
ཏིང་ངེ་འཛིན་གྱིས་ནི་ལྷག་པ་ཤེས་རབ་ཀྱི་བསླབ་པ་ཡོངས་སུ་སྦྱོང་སྟེ་
སེམས་མཉམ་པར་བཞག་ན་ཡང་དག་པར་ཇི་ལྟ་བ་བཞིན་དུ་ཤེས་་
པའི་ཕྱིར་རོ། །ཡོན་ཏན་མངོན་པར་སྒྲུབ་པའི་ལམ་ནི་ཞི་གནས་དང་
ལྷག་མཐོང་གི་ལམ་སྟེ་དེ་ལས་འཇིག་རྟེན་དང་འཇིག་རྟེན་ལས
འདས་པའི་ཡོན་ཏན་ཐམས་ཅད་མངོན་པར་སྒྲུབ་པའི་ཕྱིར་རོ། །ལམ་
སྡུད་པའི་ལམ་ནི་དབང་པོ་གསུམ་སྟེ་དེ་ལ་མི་ཤེས་པ་ཀུན་ཤེས་པར་་་་
བྱེད་པའི་དབང་པོས་ནི་སྦྱོར་བ་དང་མཐོང་བའི་ལམ་སྡུད་དོ། །ཀུན་
ཤེས་པའི་དབང་པོས་ནི་སྒོམ་པའི་ལམ་སྡུད་དོ། །ཀུན་ཤེས་པ་དང་
ལྡན་པའི་དབང་པོས་ནི་མཐར་ཕྱིན་པའི་ལམ་སྡུད་དོ། །རྒྱས་པར་
བཤད་( ༣༨ ༡ན)པ་ལ་བྱང་ཆུབ་ཀྱི་ཕྱོགས་དང་མཐུན་པ་ལ་སོགས་་
པ་ལྔ་ལས་དང་པོ་བྱང་ཆུབ་ཀྱི་ཕྱོགས་ཀྱི་ཆོས་རྣམས་ནི་དམིགས་པ་ལ་
·315.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སོགས་པ་རྣམ་པ་ལྔ་ལྔས་རྣམ་པར་བཞག་པར་རིག་པར་བྱའོ། །དེ་ལ་
དྲན་པ་ཉེ་བར་བཞག་པའི་དམིགས་པ་ནི་ལུས་ལ་སོགས་པ་བཞིའོ།། །
ཅིའི་ཕྱིར་འདི་དག་དམིགས་པར་རྣམ་པར་བཞག་ཅེ་ན། བྱིས་པ་ཕྱིན་
ཅི་ལོག་གི་བློ་ཅན་རྣམས་ལུས་ལ་བདག་གི་གནས་ཀྱི་དངོས་པོ་དང
ཚོར་བ་ལ་བདག་གི་དངོས་པོ་དང་ཆོས་ལ་བདག་ཆགས་སོགས་ཀྱིས་་་
ཀུན་ནས་ཉོན་མོངས་པ་དང་དད་སོགས་ཀྱི་རྣམ་པར་བྱང་བར་བྱེད་་་
པའི་དངོས་པོར་རྟོག་པས་དེ་བཟློག་པའི་ཕྱིར་དམིགས་པ་བཞི་རྣམ་་་་
པར་བཞག་པར་རིག་པར་བྱའོ། །ངོ་བོ་ནི་ལུས་ལ་སོགས་པ་ལ་རྗེས་སུ་
བལྟ་བའི་ཤེས་རབ་དང་དེ་དག་གི་དམིགས་རྣམ་མ་བརྗེད་པའི་དྲན་་་
པའོ༑ །གྲོགས་ནི་དེ་གཉིས་དང་མཚུངས་པར་བསྟན་པར་ལྡན་པའི་
ཆོས་རྣམས་སོ། །སྒོམ་པ་ལ་གཉིས་ཏེ་དམིགས་རྣམ་གྱི་ས་དང་གཉེན་
པོ་སྒོམ་ཚུལ་ལོ། །དང་པོ་ལ་མདོར་བསྟན་པ་ནི་ནང་གི་ལུས་ལ་སོགས་
པ་ཞེས་པ་རྣམས་སོ། །རྒྱས་པར་བཤད་པ་ཡང་གཉིས་ལས་དང་པོ་
སྒོམ་ཚུལ་ལ་དམིགས་པ་ནི་དེ་ལ་ནང་གི་ལུས་ནི་མིག་ལ་སོགས་པའི་་་་་
དབང་པོ་རྣམས་ཏེ་ནང་གི་སྐྱེ་མཆེད་ཀྱིས་བསྡུས་པ་དང་སེམས་ཅན་
གྱི་གྲངས་སུ་གཏོགས་པའི་ཕྱིར་རོ། །ཕྱིའི་ལུས་ནི་ཕྱིའི་གཟུགས་སྒྲ་ལ་
སོགས་པ་སྟེ་ཕྱིའི་སྐྱེ་མཆེད་ཀྱིས་བསྡུས་པའི་ཕྱིར་དང་སེམས་ཅན་གྱི
གྲངས་སུ་མ་གཏོགས་པའི་ཕྱིར་རོ། །ནང་དང་ཕྱིའི་ལུས་ནི་མིག་སོགས་
ནང་གི་སྐྱེ་མཆེད་དང་འབྲེལ་བའི་ཕྱིའི་སྐྱེ་མཆེད་གཟུགས་སོགས
དབང་པོ་དང་ཚོགས་པ་ཐ་མི་དད་པ་རྣམས་ཏེ་སེམས་ཅན་གྱི་གྲངས་་
སུ་གཏོགས་པ་དང་ཕྱིའི་སྐྱེ་མཆེད་ཀྱིས་བསྡུས་པའི་ཕྱིར་རོ། །གཞན་
.316.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
རྒྱུད་ཀྱི་ནང་གི་སྐྱེ་མཆེད་གཟུགས་ཅན་རྣམས་ཀྱང་དེ་ཡིན་ཏེ་རྒྱུད་ཀྱི་་
ཕྱི་དང་སྐྱེ་མཆེད་ཀྱི་ནང་ཡིན་པའི་ཕྱིར་རོ། །རྣམ་པ་ནི་ལུས་ལ་ལུས་ཀྱི་
རྗེས་སུ་བལྟ་བ་སྟེ་རྣམ་པར་རྟོག་པ་ལ་ཀེང་རུས་དང་རྣམ་པར་བསྔོས་
པ་སོགས་( ༣༨ ༡བ)སྣང་བའི་གཟུགས་བརྙན་དང་རང་བཞིན་སོ་་་
མའི་ལུས་མི་གཙང་བར་མཉམ་པ་ཉིད་དུ་བལྟ་བའོ། །ཕྱི་མ་གསུམ་གྱི་
སྒོམ་ཚུལ་ལ་ཡང་དམིགས་པ་ནི་ནང་གི་ཚོར་བ་ལ་སོགས་པ་ནི་ནང་་
གི་ལུས་ལ་བརྟེན་ནས་བྱུང་བ་སྟེ་མིག་ལ་སོགས་པ་ལ་དམིགས་པ་དང་
རང་གི་གནས་ལས་འབྱུང་བའི་ཕྱིར་རོ། །ཕྱིའི་ཚོར་བ་ལ་སོགས་པ་ནི་
ཕྱིའི་ལུས་ལ་བརྟེན་ནས་འབྱུང་བ་སྟེ་གཟུགས་ལ་སོགས་པ་ལ་དམིཊ་
པ་དང་གཞན་གྱི་གནས་ལས་བྱུང་བའི་ཕྱིར་རོ། །ནང་དང་ཕྱིའི་ཚོར་
བ་ལ་སོགས་པ་ནི་ནང་དང་ཕྱིའི་ལུས་ལ་བརྟེན་ནས་འབྱུང་བ་སྟེ་རང་
གི་རྒྱུད་ལ་ཡོད་པའི་ཕྱིའི་སྐྱེ་མཆེད་དང་གཞན་གྱི་རྒྱུད་ལ་ཡོད་པའི་་་
ནང་གི་སྐྱེ་མཆེད་རྣམས་ལ་དམིགས་པའི་ཕྱིར་རོ། །རྣམ་པ་ནི་ལུས་ལ་
ཞེས་སོགས་གསུངས་ཏེ། ཚོར་བ་ཀུན་སྡུག་བསྔལ་དང་སེམས་མི་རྟག་
པ་དང་ཆོས་ཀུན་བདག་མེད་པར་བསྒོམ་པའོ། །གཉིས་པ་གཉེན་པོའི་
སྒོམ་པ་ནི་དེ་ཡང་དྲན་པ་ཉེ་བར་བཞག་པ་བསྒོམ་པ་ནི་བདུན་པ
སོགས་དགུ་དང་ལྡན་པ་བསྒོམ་སྟེ། དེ་ལ་ཡིད་ལ་མི་བྱེད་པ་ནི་དམིཊ་
པ་ལ་སེམས་མི་འདུན་པ་སྟེ་དེའི་གཉེན་པོར་འདུན་པ་བསྒོམ་མོ། །ལེ་
ལོ་ནི་དྲན་པ་ཉེར་གཞག་སྒོམ་པ་ལ་སེམས་མི་སྤྲོ་བ་སྟེ་དེའི་གཉེན་་
པོར་བརྩོན་འགྲུས་སོ། །བྱིང་རྒོད་ནི་སེམས་ནང་དུ་མི་གསལ་བ་དང་
ཕྱི་རོལ་ཏུ་འཕྲོ་བ་སྟེ་དེའི་གཉེན་པོར་དེ་དག་གི་མི་མཐུན་ཕྱོགས་་་་་་་་
·317.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མངོན་པར་འདུ་བྱེད་པའི་རྩོམ་པའོ། །སེམས་ཞུམ་པ་ནི་ཁྱད་པར་ཐོབ་
པར་བྱ་བ་ལ་བདག་ཉིད་དམན་པར་སེམས་སྒྱིད་ལུག་སྟེ་དེའི་གཉེན་་་
པོར་བདག་ཉིད་གཟེངས་བསྟོད་པའི་སྤྲོ་བའོ། །གནོད་པ་ཡོངས་སུ་སྐྱེ་
བ་ནི་ཤ་སྦྲང་དང་སྦྲང་བུ་སོགས་ཀྱི་གནོད་པས་ཉེན་པས་མི་བཟོད་པ་
སྟེ་དེའི་གཉེན་པོར་གནོད་པ་ལ་ཇི་མི་སྙམ་པའི་བཟོད་པའོ། །ཅུང་
ཟད་ཙམ་གྱིས་ཆོག་པར་འཛིན་པ་ནི་དགེ་བའི་ཕྱོགས་འདི་ཙམ་གྱིས་་་
ཆོག་གོ་ཞེས་ཕྱིར་བཟློག་པ་སྟེ་དེའི་གཉེན་པོར་ཕྱིར་ནུར་བ་མེད་པར་་
དགེ་བའི་ཕྱོགས་རྒྱུན་མི་ཆད་པར་སྒྲུབ་པའི་ཕྱིར་རོ། །གདམས་ངག་
བརྗོད་པ་ནི་སེམས་གནས་པར་བྱ་བའི་གདམས་ངག་ཡིད་ལ་མི
བརྗེད་པ་སྟེ་དེའི་གཉེན་པོར་དྲན་པའོ། །ལྟུང་བ་( ༣༨༢ན)ཡིད་ལ་
བཅགས་པ་ནི་འགྲོ་བ་དང་ལྡོག་པ་སོགས་ལ་ཤེས་བཞིན་མེད་པར་་་་་་
སྤྱོད་པས་བསླབ་པ་དང་འགལ་ནས་ཕྱིས་འགྱོད་པ་སྟེ་དེའི་གཉེན་
པོར་ཤེས་བཞིན་བསྒོམ་མོ། །བརྩོན་པ་དོར་བ་ནི་བག་མེད་པའི་ཉེས་
པས་ཇི་ལྟར་བརྩམས་པ་ལ་སྦྱོར་བ་མཐར་མི་ཕྱིན་ཏེ་དེའི་གཉེན་པོར་་
བག་ཡོད་པ་བསྒོམ་མོ། །དེ་ལྟར་བསྒོམས་པའི་འབྲས་བུ་ནི་ལུས་གཙང་
བ་དང་ཚོར་བ་བདེ་བ་དང་སེམས་རྟག་པ་དང་ཆོས་བདག་གི་ངོ་བོར་
ཕྱིན་ཅི་ལོག་སྤོང་བ་ནི་ལུས་མི་སྡུག་པ་བསྒོམ་པའི་ཕྱིར་དང་། གང་ཅི་
ཚོར་ཡང་རུང་དེ་ནི་འདིར་སྡུག་བསྔལ་བར་ཤེས་པའི་ཕྱིར་དང་།
གནས་དང་དམིགས་པ་ལ་སོགས་པའི་བྱེ་བྲག་གིས་རྣམ་པར་ཤེས་པ་་
སྐད་ཅིག་རེ་རེ་ལས་གཞན་དུ་འགྱུར་བར་རྟོགས་པའི་ཕྱིར་དང་། ཀུན་
ནས་ཉོན་མོངས་པ་དང་རྣམ་པར་བྱང་བ་ཆོས་ཙམ་དུ་ཟད་དེ་བྱེད་པ་
•318.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
པོ་མེད་པར་རྟོགས་པའི་ཕྱིར་རོ། །ཡང་འདི་དག་གི་འབྲས་བུ་ནི་གོ་
རིམ་བཞིན་དུ་བདེན་པ་བཞི་ལ་འཇུག་སྟེ་འདི་ལྟར། ལུས་དྲན་པ་ཉེ་
བར་བཞག་པས་ནི། སྡུག་བསྔལ་གྱི་བདེན་པ་ལ་འཇུག་སྟེ་དེ་ལས་འདུ་
བྱེད་ཀྱི་སྡུག་བསྔལ་གནས་ངན་ལེན་གྱིས་རབ་ཏུ་ཕྱེ་བར་ཁོང་དུ་ཆུད་་
པར་འགྱུར་བའི་ཕྱིར་རོ། །ཚོར་བ་དྲན་པ་ཉེ་བར་བཞག་པས་ནི་ཀུན་
འབྱུང་གི་བདེན་པ་ལ་འཇུག་སྟེ་དེ་ལས་ཀུན་འབྱུང་གི་གཙོ་བོ་སྲེད་པ་
ནི་བདེ་བ་ལ་སོགས་པ་ཚོར་བ་གསུམ་གྱི་རྒྱུ་ཅན་དུ་རྟོགས་པའི་ཕྱིར་་་་་
རོ༑ །སེམས་དྲན་པ་ཉེ་བར་བཞག་པས་ནི་འགོག་པའི་བདེན་པ་ལ་
འཇུག་སྟེ་དེ་ལས་བདག་དང་བྲལ་བའི་རྣམ་པར་ཤེས་པ་སྐད་ཅིག་་་
གིས་འཇིག་པར་རྟོགས་པ་ན་མྱ་ངན་ལས་འདས་པའི་ཚེ་བདག་ཆད་་་
ཀྱི་དོགས་པའི་སྐྲག་པ་མེད་པའི་ཕྱིར་རོ། །ཆོས་དྲན་པ་ཉེ་བར་བཞག་
པས་ནི་ལམ་གྱི་བདེན་པ་ལ་འཇུག་སྟེ་དེ་ལས་ཆགས་སོགས་ཀུན་ནས་་
ཉོན་མོངས་པའི་ཆོས་རྣམས་སྤང་བྱ་དང་དད་སོགས་རྣམ་པར་བྱང་་་་
བའི་ཆོས་རྣམས་བསྟེན་པར་བྱ་བ་ཉིད་དུ་རྟོགས་པའི་ཕྱིར་རོ། །དོན་
དེ་ཉིད་ནི་དབུས་མཐར། གནས་ངན་ལེན་ཕྱིར་སྲེད་རྒྱུའི་ཕྱིར། །གཞི་
ཡི་ཕྱིར་དང་མ་རྨོངས་ཕྱིར། །བདེན་པ་བཞི་( ༣༨༢བ)ལ་འཇུག་
བྱའི་ཕྱིར། །དྲན་པ་ཉེ་བར་བཞག་པ་བསྒོམ།།ཞེས་གསུངས་པ་ཡིན་ནོ།།
ཡང་འདི་དག་གི་འབྲས་བུ་ནི་ཟག་བཅས་ཀྱི་ལུས་ལ་སོགས་པ་དང
བྲལ་བ་ཐོབ་སྟེ་དེ་དག་བསྒོམས་པས་ལུས་ལ་སོགས་པའི་ཕྱོགས་ཀྱི
གནས་ངན་ལེན་དང་བྲལ་བའི་ཕྱིར་རོ།
།ཡང་དག་པར་སྤོང་བའི་
དམིགས་པ་ནི་མི་མཐུན་པ་དང་གཉེན་པོ་སྐྱེས་པ་དང་མ་སྐྱེས་པ
*·319.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམས་སོ། །ངོ་བོ་ནི་དེ་དག་ལ་བླང་དོར་བྱེད་པར་རྩོམ་པའི་བརྩོན་
འགྲུས་སོ། །སྒོམ་པ་ལ་མདོ་དགོད་པ་ནི། སྡིག་པ་མི་དགེ་བའི་ཆོས་སྐྱེས་
པ་རྣམས་སྤང་བ་དང་། མ་སྐྱེས་པ་རྣམས་མི་བསྐྱེད་པ་དང་།དགེ་བའི་
ཆོས་མ་སྐྱེས་པ་རྣམས་སྐྱེས་པ་དང་།སྐྱེས་པ་རྣམས་གནས་པ་དང་།མི་
ཉམས་པ་ལ་སོགས་པའི་དོན་དུ་འདུན་པ་སྐྱེད་དོ། །ཞེས་པ་ལ་སོགས་
པའོ༑།དེའི་བསྡུས་པའི་དོན་ནི་འདི་ནི་ཞེས་པ་ལ་སོགས་པའོ། །དེ་རྒྱས་
པར་འཆད་པ་ནི་མདོ་སྡེ་རྒྱན་ལས། འདུན་པ་ལ་ནི་བརྟེན་ནས་སུ། །
རྣལ་འབྱོར་རྒྱུ་མཚན་བཅས་བསྒོམ་པ། །ཡང་དག་སྤོང་བ་ཐམས་ཅད་
ལ༑།གཉེན་པོ་ཡི་ནི་ཡིན་ཞེས་བྱ། །ཞེས་པ་ལྟར་བརྩོན་འགྲུས་ཀྱི་གནས་
ནི་འདུན་པ་སྟེ་འདི་ནི་དེའི་སྔོན་དུ་འགྲོ་བའི་ཕྱིར་རོ། །འབད་པ་ནི་ཞི་
གནས་ལྷག་མཐོང་བསྒོམ་པ་ལ་སྤྲོ་བའི་བརྩོན་འགྲུས་ཏེ་དེ་ཡང་ཞི་་་་་
གནས་ལ་སོགས་པའི་རྒྱུ་མཚན་ཡིད་ལ་བྱེད་པས་གཉེན་པོ་སྐྱོན་མེད་་་
བསྒོམ་པའོ། །མདོའི་ཚིག་བརྩོན་འགྲུས་རྩོམ་མོ། །ཞེས་པ་ནི་བྱིང་བ་
དང་རྒོད་པ་སེལ་བའི་གཉེན་པོ་བརྩོན་འགྲུས་ཉིད་བསྟན་ཏེ་འདི་ལྟར།
ཚིག་དེའི་འོག་ཏུ་བྱིང་བ་སེལ་བའི་ཐབས་སེམས་རབ་ཏུ་འཛིན་པ་་་་་
དགའ་བར་གྱུར་པའི་དངོས་པོ་ཡིད་ལ་བྱེད་པ་ལ་སོགས་ཀྱིས་སེལ་་་་་་
བར་བྱེད་པ་དང་རྒོད་པ་སེལ་བའི་ཐབས་རབ་ཏུ་འཇོག་པ་ནང་དུ་་
སྡུད་པའི་སྒོ་ནས་སེམས་འཛིན་པ་ཡིན་པའི་ཕྱིར་རོ། །འབྲས་བུ་ནི་
ཡང་དག་སྤོང་བ་དང་པོ་གཉིས་ཀྱིས་མི་མཐུན་པའི་ཕྱོགས་ཉམས་
པར་བྱེད་དེ་དེ་གཉིས་ཀྱིས་ཅི་རིགས་པར་སྡིག་པ་མི་དགེ་བའི་ཆོས་་་་་
སྐྱེས་པ་དང་མ་སྐྱེས་པ་རྣམས་ཉམས་པར་བྱེད་པའི་ཕྱིར་རོ། །གསུམ་
·320.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
( ༣༨༣ན)པས་ནི་གཉེན་པོ་ཐོབ་པར་བྱེད་དེ་དེས་དགེ་བའི་ཆོས་མ་
སྐྱེས་པ་བསྐྱེད་པའི་ཕྱིར་རོ། །བཞི་པས་ནི་གཉེན་པོ་འཕེལ་བར་བྱེད
དེ་དེས་དགེ་བའི་ཆོས་སྐྱེས་པ་འཕེལ་བར་བྱེད་པའི་ཕྱིར་རོ། །རྫུ་
འཕྲུལ་གྱི་རྐང་པའི་དམིགས་པ་ནི་ཏིང་ངེ་འཛིན་གྱི་གྲུབ་པའི་བྱ་བ་་་་་
སྤྲུལ་པ་དང་བསྒྱུར་བ་ལ་སོགས་པའོ། །ངོ་བོ་ནི་ཏིང་ངེ་འཛིན་ཏེ་
རྒྱུའམ་གྲོགས་ཀྱིས་བཞིར་དབྱེའོ། །གྲོགས་དངོས་ནི་འདུན་པ་ལ་
སོགས་པའོ། །གྲོགས་ཅན་བཤད་པ་ལ་གཉིས་ལས། རྟེན་གྱི་བཤད་པ་
ནི་གུས་པར་སྦྱོར་བ་ནི་འདུན་པ་སྦྱོར་བ་ནན་ཏུར་གྱིས་སྒོམས་པ་ལས་
སེམས་རྩེ་གཅིག་པ་ཉིད་ལ་རེག་པའོ། །རྒྱུན་དུ་སྦྱོར་བ་ནི་ནམ་ཡང་
བརྩོན་པ་མི་འདོར་བའོ། །སེམས་པའི་ཏིང་ངེ་འཛིན་ནི་གང་སྔོན་ཚེ་
རབས་གཞན་དུ་ཏིང་ངེ་འཛིན་བསྒོམས་པ་ལ་བརྟེན་ནས་བཞག་པའི་
སེམས་ཀྱིས་ས་བོན་གསོས་བཏབ་བའི་ཕྱིར། རང་གི་ངང་གིས་སེམས་
རྩེ་གཅིག་པ་ཉིད་ལ་རིག་པའོ། །དཔྱོད་པའི་ཏེང་ངེ་འཛིན་ནི་གཞན་
དགེ་བའི་བཤེས་གཉེན་གྱིས་བསྟན་པའི་སྒྲ་ལས་བྱུང་བའི་ཆོས་རབ་་་་
ཏུ་རྣམ་འབྱེད་ཀྱི་ཤེས་རབ་ལ་བརྟེན་ནས་སེམས་རྩེ་གཅིག་པ་ཉིད་ལ་་
རེག་པའོ། །གཉིས་པ་ཡང་དག་འཇོག་གི་འབྲས་བུ་བཤད་པ་ནི་ཡང་
ཞེས་སོགས་འདུན་པ་སྐྱེད་པ་ལ་སོགས་པ་ནི་སྔར་བཤད་པའི་ཕྱིར་གོ་་
སླ་བར་ཟད་དོ། །།བསྒོམ་པ་ལ་སྤོང་བའི་འདུ་བྱེད་ཀྱི་བསྒོམ་པ་དང་
ཉེས་པ་གཉིས་སྤོང་བས་བསྒོམ་པའོ། །དང་པོ་ལ་དབུས་མཐར། ལེ་ལོ་
དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང་།
འདུ་མི་བྱེད་དང་འདུ་བྱེད་དོ། །འདི་རྣམས་ཉེས་པ་ལྔར་འདོད་དོ། །
·321.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་པ་ལྟར་མི་མཐུན་ཕྱོགས་ལྔ་ཡོད་དེ། ཐོག་མར་སྒོམ་པ་ལ་མི་སྦྱོར་
བའི་ཉེས་པ་ནི་ལེ་ལོ་སྟེ་དེའི་གཉེན་པོར་འདུན་པ་ནས་ཤིན་ཏུ་སྦྱངས་
པའི་བར་བཞི་བསྒོམ་སྟེ། དེ་ལ་གཉེན་པོ་དངོས་ནི་རྩོལ་བའོ། །དེའི་
གནས་ནི་འདུན་པའོ། །དེའི་རྒྱུ་ནི་དད་པའོ། །རྩོལ་བའི་འབྲས་བུ་ནི་
ཤིན་ཏུ་སྦྱངས་པའོ། །སྦྱོར་བ་ལ་ཞུགས་པ་ན་གདམས་ངག་བརྗེད་པ་
ཉིད་( ༣༨༣བ)ཉེས་པ་ཡིན་ཏེ་དེའི་གཉེན་པོར་དྲན་པའོ། །།དངོས་
གཞི་ལ་ཞུགས་པ་ན་བྱིང་བ་དང་རྒོད་པ་ཉེས་པ་ཡིན་ཏེ་དེའི་གཉེན་་་་་
པོར་དེ་དག་ལ་བྱ་ར་བྱེད་པའི་ཤེས་བཞིན་ནོ། །བྱིང་རྒོད་བྱུང་ང་ན་
དེའི་གཉེན་པོ་འདུ་མི་བྱེད་པ་ཉིད་ཉེས་པ་ཡིན་ལ་དེའི་གཉེན་པོར་་་་
བྱིང་རྒོད་ཀྱི་གཉེན་པོ་ལ་སེམས་མངོན་པར་འདུ་བྱེད་པའི་སེམས་ང་འོ།
བྱིང་རྒོད་ཀྱི་མི་མཉམ་པ་མེད་པར་ལྷུན་གྲུབ་ཏུ་འཇུག་པ་ན་སེམས་་་
མངོན་པར་འདུ་བྱེད་པ་ཉེས་པ་ཡིན་ལ་དེའི་གཉེན་པོར་བཏང་
སྙོམས་སོ། །བརྒྱད་པོ་འདི་དག་ནི་བཞིན་འགྱུར་ཏེ། འདི་ལྟ་སྟེ། འབད་
པ་ནི་འདུན་པ་དང་རྩོལ་བ་དང་དད་པའོ། །ཕན་འདོགས་པ་ནི་ཤིན་
ཏུ་སྦྱངས་པ་སྟེ་དེས་ལུས་དང་སེམས་ལ་ཕན་འདོགས་པའི་ཕྱིར་རོ། །
ཉེ་བར་འདོགས་པ་ནི་དྲན་པ་དང་ཤེས་བཞིན་ཏེ་དམིགས་པ་མ
བརྗེད་པས་སེམས་རྩེ་གཅིག་པ་ཉིད་ལ་འཇུག་པ་དང་། དེ་ལ་བག་
མེད་པར་གྱུར་ན་ཡོངས་སུ་གཅོད་པའི་ཕྱིར་རོ། །གཉེན་པོ་ནི་སེམས་
པ་དང་བཏང་སྙོམས་ཏེ་དེས་སེམས་རབ་ཏུ་འཛིན་པ་དང་རབ་ཏུ་་་་་་
འཇོག་པ་མངོན་པར་འདུ་བྱེད་པས་བྱིང་བ་དང་རྒོད་པ་ཡོངས་སུ་་་་་་
སྤང་བ་དང་ཉེ་བའི་ཉོན་མོངས་པ་མེད་པ་ནི་ཞི་གནས་ལ་སོགས་པའི་
·322.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
མཚན་མའི་རྗེས་སུ་འཇུག་པའི་ཕྱིར་རོ། །དེ་སྐད་དུ་ཡང་དབུས་མཐར།
།བྱིང་དང་རྒོད་པ་རྟོགས་པ་དམིགས་པ་བརྗེད་པར་མ་གྱུར་དང་།
དང་༑ །དེ་སྤོང་མངོན་པར་འདུ་བྱེད་དོ། །ཞི་ཚེ་རྣལ་དུ་འདུག་པའོ། །
ཞེས་གསུངས་པ་ཡིན་ནོ། །གཉིས་པ་ལ་སྡུད་པ་ནི་གཉིད་རྨུགས་ཀྱི་སྒོ་
ནས་ཞུམ་པའོ། །དེའི་གཞི་ནི་ལྷག་མཐོང་དང་བྲལ་བ་སྟེ་ལེ་ལོའི་སྒོ་
ནས་བྱིང་བར་འགྱུར་བས་སོ། །དེ་སྤངས་ནས་ཞུམ་པ་མེད་པ་དང་
མཐུན་པར་སྒོམ་པ་སོ་སོར་རྟོག་པའི་ཤེས་རབ་ཀྱིས་ཤེས་བྱ་བ་ལྟ་་་
བུའོ༑ །གཡེང་བ་ནི་སྡུག་པའི་མཚན་མའི་རྗེས་སུ་འབྲངས་ནས་ཡུལ་ལ་
རྣམ་པར་འཕྲོ་བ་སྟེ་དེའི་གཞི་ནི་མི་སྡུག་པའི་འདུ་ཤེས་དང་བྲལ་བ་་་་
སྟེ་རྒོད་ནས་ཡང་དག་པར་རབ་ཏུ་མི་འཛིན་ཏོ། །དེ་སྤངས་ནས་
གཡེང་བ་མེད་པ་དང་མཐུན་པ་ནི་སྐྲ་ལ་སོགས་པའི་རྫས་ལ་མི་གཙང་
བར་སོ་སོར་རྟོག་པའོ། །(༣༨༤ན) དེ་གཉིས་གནས་དང་མཐུན་པ་
ནི་སྣང་བའི་འདུ་ཤེས་སོ། །དེ་དག་གི་དབང་དུ་བྱས་ནས བདག་གི་
འདུན་པ་ཧ་ཅང་ཞུམ་པར་མི་འགྱུར་བ་དང་ཧ་ཅང་རབ་ཏུ་བཟུང་བ་
མ་ཡིན་པ་དང་། ཞེས་པས་གཞི་གཉིས་སྤངས་པ་དང་ནང་དུ་བསྡུས་
པ་མ་ཡིན་པ་དང་ཕྱི་རོལ་ཏུ་གཡེང་བ་མ་ཡིན་པ་དང་། ཞེས་པས་སྡུད་
གཡེངས་སྤངས་པ་དང་། ཕྱི་མ་དང་སྔ་མའི་འདུ་ཤེས་དང་། ཞེས་པས་
ཞུམ་པ་མེད་པ་དང་མཐུན་པ་དང༌། སྟེང་དང་འོག་གི་འདུ་ཤེས་བྱའོ་
སྙམ་པ་དང་། ཞེས་པས་གཡེང་བ་མེད་པ་དང་མཐུན་པ་དང་། དེ་ལྟར་
རྣམ་པར་ཕྱེ་བའི་སེམས་ཀུན་ནས་དཀྲིས་པ་མེད་པས་སྣང་བ་དང་་
ལྡན་པའི་སེམས་བསྒོམ་པར་བྱའོ། །བདག་གི་སེམས་མུན་པའི་ཚུལ་
323.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཅན་དུ་མི་འགྱུར་བར་བྱའོ། །ཞེས་པས་དེ་གཉིས་ཀའི་གནས་དང་
མཐུན་པར་བསྒོམ་པ་གསུངས་སོ། །འབྲས་བུ་ནི་ཆོས་མངོན་པར་ཤེས་
པར་བྱ་བར་འདོད་པ་སྤྱན་དང་མངོན་ཤེས་ལ་སོགས་པ་དང་དེ་དང་་
དེ་ལ་སེམས་གཏོད་ཅིང་འདུན་པར་བྱེད་པའི་གང་ཟག་དེ་ཇི་ལྟར་་་་
སེམས་གཏད་པའི་རང་གི་གནས་ཀྱི་ཆོས་ནམ་མཁའ་ལ་འགྲོ་བ་སོཊ་་་
ལ་ཇི་ལྟར་འདོད་པ་བཞིན་མངོན་དུ་གྱུར་པའི་སྐལ་པ་ཅན་དུ་འགྱུར་་
།ཅིའི་ཕྱིར་དྲན་པ་ཉེ་བར་བཞག་པ་ལ་སོགས་པ་གསུམ་བདེན་པ་
རྣམས་ལ་དམིགས་པར་རྣམ་པར་མ་བཞག་ཅེ་ན། དེ་དག་ནི་ཚོགས་ཀྱི་
ལམ་གྱིས་བསྡུས་པས་སེམས་ཀྱི་རྒྱུད་བདེན་པར་མངོན་པར་རྟོགས་་་་་
པའི་སྣོད་དུ་རུང་བར་བྱེད་པ་ཙམ་ཡིན་པས་དངོས་སུ་བདེན་པ་་
མངོན་པར་བྱ་བ་ལ་ཞུགས་པ་མ་ཡིན་ལ་དེའི་ཕྱིར་བདེན་པ་རྣམས་ལ་
དམིགས་པ་མ་ཡིན་ནོ། །དབང་པོ་དང་སྟོབས་རྣམས་ནི་བདེན་པ་
མངོན་པར་བྱ་བའི་ཕྱིར་དངོས་སུ་ཞུགས་པ་ཡིན་ལ་དེའི་ཕྱིར་འཕཊ་་་
པའི་བདེན་པ་བཞི་ལ་དམིགས་པ་རྣམ་པར་བཞག་གོ །དེ་བས་ན་
དབང་པོ་རྣམས་ཀྱི་དམིགས་པ་ནི་འཕགས་པའི་བདེན་པ་བཞི་པོ་་་་་་་
རྣམས་ཡིན་ཏེ་བདེན་པ་མངོན་པར་རྟོགས་པ་ལ་སྦྱོར་བས་བསྡུས་་
པས་དེའི་རྣམ་པར་འགྱུར་བའི་(༣༨ ༤བ)ཕྱིར་རོ། །ངོ་བོ་དང་
གྲོགས་ནི་གོ་སླ་བར་ཟད་དོ། །སྒོམ་པ་ནི་དད་པའི་དབང་པོས་བདེན་
པ་རྣམས་ལ་ཤེས་བྱ་དང་སྤང་བྱ་སོགས་སུ་མངོན་པར་ཡིད་ཆེས་པའི་་
ཚུལ་གྱིས་དང་བརྩོན་འགྲུས་ཀྱིས་བདེན་པ་རྣམས་ཀྱི་དེ་ཁོ་ན་ཉིད་་་
མངོན་པར་རྟོགས་པར་བྱ་བའི་ཕྱིར་སྤྲོ་བའི་ཚུལ་གྱིས་དང་དྲན་པས་་་
324.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ནི་བདེན་པ་རྣམས་ལ་དམིགས་རྣམ་མ་བརྗེད་པའི་ཚུལ་གྱིས་དང་
ཏིང་ངེ་འཛིན་གྱིས་དེ་རྣམས་ལ་སེམས་རྩེ་གཅིག་པའི་ཚུལ་གྱིས་སོ། །
ཤེས་རབ་ཀྱིས་ནི་མི་རྟག་པ་ལ་སོགས་པར་རབ་ཏུ་རྣམ་པར་འབྱེད་་་་
པའི་ཚུལ་གྱིས་བསྒོམ་པར་འགྱུར་རོ། །དེ་བས་ན་ལྔ་པོ་འདི་དག་ནི་
བདེན་པ་མངོན་པར་རྟོགས་པ་ལ་དབང་བྱེད་པའི་ཕྱིར་དབང་པོ་
རྣམས་ཞེས་བྱའོ། །དྲན་པ་ཉེ་བར་བཞག་པ་ལ་སོགས་པའི་གནས་
སྐབས་ན་ཡང་དད་པ་ལ་སོགས་པ་འདི་དག་ཡོད་མོད་ཀྱི་འོན་ཀྱང
སྤྱིར་རྣམ་བྱང་གི་ཕྱོགས་ལ་དབང་བྱེད་པ་ཙམ་གྱི་དབང་པོ་ཡིན་ཡང་་
བདེན་པ་མངོན་པར་རྟོགས་པ་ལ་དབང་བྱེད་པའི་དབང་པོ་མ་ཡིན་་་
ནོ༑ །དེའི་ཕྱིར་ཇི་སྲིད་དུ་ངེས་པར་འབྱེད་པའི་ཆ་དང་མཐུན་པ་ལ་མ་
ཞུགས་པ་དེ་སྲིད་དུ་དད་པ་ལ་སོགས་པ་ལྔ་ལ་བྱང་ཆུབ་ཀྱི་ཕྱོགས་ཀྱི་་་
དབང་པོའི་ཐ་སྙད་མེད་དོ།། །འབྲས་བུ་ནི་མྱུར་དུ་མཐོང་ལམ་བསྐྱེད་
པ་དང་འདི་རྣམས་དྲོད་དང་རྩེ་མོའི་གནས་སྐབས་སུ་འཇོག་པས་དེ་་་་
དག་འཕྲལ་དུ་བསྟེན་པ་དང་བཟོད་པ་ཆོས་མཆོག་ཕྱིས་འབྱུང་དུ་་་་
བརྟེན་པས་སྒྲུབ་པོ། །སྟོབས་རྣམས་ཀྱི་དམིགས་པ་ལ་སོགས་པ་ནི་
དབང་པོ་རྣམས་དང་མཐུན་ཏེ་དབང་པོ་རྣམས་ཉིད་བཟོད་པ་དང
ཆོས་མཆོག་གི་གནས་སྐབས་ན་མ་དད་པ་ལ་སོགས་པ་མི་མཐུན་པའི་་
ཕྱོགས་རྣམས་ངེས་པར་བསྲབས་པས་དེ་དག་གིས་མི་རྫི་བའི་ཕྱིར་
སྟོབས་སུ་རྣམ་པར་བཞག་པའི་ཕྱིར་རོ། །དབུས་མཐར་ཡང་། དབང་
པོ་རྣམས་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་གཉིས་
སོ༑ །ཞེས་གསུངས་པ་ལྟར་རོ། །བྱང་ཆུབ་ཀྱི་ཡན་ལག་རྣམས་ཀྱི་
·325•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་པ་ནི་བདེན་པ་བཞིའི་དེ་བཞིན་ཉིད་ཡང་དག་པ་ཇི་ལྟ་བ
ཡིན་ནོ། །ངོ་བོ་ལ་གཉིས་ལས་མིང་གིས་བསྟན་པ་ནི་དྲན་པ་དང་ཞེས་
པ་ལ་སོགས་པའོ། །ཡན་ལག་ཏུ་འགྱུར་(༣༨༥ན) ཚུལ་ནི། མདོ་སྡེ་
རྒྱན་དུ། རང་བཞིན་ཡན་ལག་གནས་ཡན་ལག །གསུམ་པ་ངེས་འབྱུང་
ཡན་ལག་སྟེ། །བཞི་པ་ཕན་ཡོན་ཡན་ལག་ཡིན། །རྣམ་གསུམ་ཉོན་
མོངས་མེད་ཡན་ལག །ཅེས་གསུངས་པ་ལྟར། དྲན་པ་ནི་མཐོང་ལམ་
བྱང་ཆུབ་ཀྱི་གནས་ཀྱི་ཡན་ལག་ཡིན་ཏེ་དྲན་པ་ཉེ་བར་གནས་པ་ནི་་་་
དགེ་བའི་ཆོས་རྣམས་ཡིད་ཀྱིས་མངོན་པར་བརྗོད་པའི་སྒོ་ནས་མི་་་་་་་
ཉམས་པར་བྱེད་པའི་ཕྱིར་རོ།།དེའང་ཤེས་བྱ་མ་རྟོགས་པ་རྟོགས་པར་
བྱེད་པའི་ཕྱིར་འཁོར་ལོ་རིན་པོ་ཆེས་ཡུལ་མ་ཕེབས་པ་ཕེབས་པར་་་་་་
བྱེད་པ་དང་འདྲ་སྟེ། རྒྱན་དུ། ཤེས་བྱ་མ་རྒྱལ་རྒྱལ་བྱའི་ཕྱིར། །དྲན་པ་
ལ་ནི་ཀུན་ཏུ་སྤྱོད། །ཅེས་སོ། །ཤེས་རབ་ནི་ངོ་བོ་ཉིད་ཀྱི་ཡན་ལག་ཡིན་
ཏེ་མཐོང་ལམ་བྱང་ཆུབ་ནི་ཡེ་ཤེས་ཀྱི་རང་བཞིན་ཡིན་པའི་ཕྱིར་རོ། །
དེ་ཡང་གང་ཟག་དང་ཆོས་སུ་འཛིན་པའི་རྟོག་པ་འཇོམས་པས་གླང་་་
པོ་ཆེས་ཕྱིར་རྒོལ་བ་འཇོམས་པ་དང་འདྲ་སྟེ། འདི་ཡི་རྣམ་འབྱེད་
རྟོགས་པ་ཡི། །མཚན་མ་ཐམས་ཅད་ནི་འཇོམས་པར་བྱེད། །ཅེས་པ་
ལྟར་རོ། །བརྩོན་འགྲུས་ནི་ངེས་པར་འབྱུང་བའི་ཡན་ལག་སྟེ་འདིས་
འགྲོད་བྱ་ཇི་སྲིད་པར་འགྲོ་བར་བྱེད་པའི་ཕྱིར་རོ། །དེས་མངོན་པར་
ཤེས་པ་མྱུར་དུ་སྒྲུབ་པས་རྟ་མཆོག་གིས་མྱུར་དུ་ས་གཞི་རྒྱ་མཚོའི་་་་་་་་
མཐར་ཐུག་པར་འགྲོ་བ་དང་འདྲ་སྟེ། འདི་ཡིས་བརྩོན་འགྲུས་མ་ལུས་
པ༑ །མྱུར་དུ་རྟོགས་པར་བྱ་ཕྱིར་འཇུག །ཅེས་པ་ལྟར་རོ། །དགའ་བ་ནི་
·326.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཕན་ཡོན་གྱི་ཡན་ལག་སྟེ། སེམས་རྒྱུད་ཚིམ་པར་བྱེད་པའི་ཕྱིར་རོ། །དེ་
ནི་ནོར་བུས་སྣང་བའི་ཁྱད་པར་གྱིས་རྒྱལ་པོ་དགའ་བར་བྱེད་པ་དང
འདྲ་སྟེ། ཆོས་ཀྱི་སྣང་བ་འཕེལ་བའི་ཕྱིར། །དགའ་བས་རྟག་ཏུ་རྒྱས་
པར་འགྱུར། །ཞེས་གསུངས་པ་ལྟར་རོ། །ཤིན་ཏུ་སྦྱངས་པ་ནི་གང་གིས་
ཉོན་མོངས་པར་མི་འགྱུར་བར་བྱེད་པ་སྟེ། དེས་ཉོན་མོངས་པའི་རྒྱུ་
གནས་ངན་ལེན་འཇིག་པར་བྱེད་པའི་ཕྱིར་རོ།།དེ་ནི་བཙུན་མོས་རྒྱལ་
པོ་བདེ་བ་མྱང་བར་བྱེད་པ་དང་འདྲ་སྟེ། སྒྲིབ་པ་ཀུན་ལས་ཐར་བའི་
ཕྱིར༑ །ཤིན་ཏུ་སྦྱངས་པའི་བདེ་བ་ཐོབ། །ཅེས་པ་ལྟར་རོ། །ཏིང་ངེ་
འཛིན་ནི་གང་དུ་ཉོན་མོངས་པར་མི་འགྱུར་བའི་ཡན་ལག་ཡིན་ཏེ་དེ་་
ལ་( ༣༨༥བ)གནས་པ་ནི་གནས་འགྱུར་བའི་ཕྱིར་རོ། །འདིས་འདོད་
པའི་དོན་ཀུན་སྒྲུབ་པར་ཁྱིམ་བདག་ལྟ་བུ་སྟེ། ཏིང་ངེ་འཛིན་ལ་
བསམས་པའི་དོན། །འབྱོར་པ་ཉེ་བར་སྐྱེ་བར་འགྱུར། །ཞེས་པ་ལྟར་རོ།།
བཏང་སྙོམས་ནི་ཀུན་ནས་ཉོན་མོངས་པ་མེད་པའི་ངོ་བོ་ཡིན་ཏེ་་
བརྣབས་སེམས་དང་ཡིད་མི་བདེ་དང་བྲལ་བ་ཉོན་མོངས་ཅན་མ་
ཡིན་པའི་གནས་སྐབས་ཀྱི་ངོ་བོ་ཉིད་ཡིན་པའི་ཕྱིར་རོ། །དེ་ནི་བློན་
པོས་དཔུང་གི་ཚོགས་ཡན་ལག་བཞི་བདེ་བར་འདོད་གནས་བྱེད་པ་་་་
དང་འདྲ་སྟེ། བཏང་སྙོམས་ཀྱིས་ནི་ཐམས་ཅད་དུ། །འདི་ནི་ཇི་ལྟར་
འདོད་བཞིན་གནས། །ཞེས་པ་ལྟར་རོ། །སྒོམ་པ་ནི་མདོ་ལས་དྲན་པ་
ཡང་དག་བྱང་ཆུབ་ཀྱི་ཡན་ལག་ཅེས་སོགས་གསུངས་ཏེ། ཚིག་འདི་
དག་གིས་གོ་རིམ་བཞིན་དུ་བྱང་ཆུབ་ཀྱི་ཡན་ལག་རྣམས་བདེན་པ
བཞི་་ལ་དམིགས་ནས་བསྒོམ་པར་བསྟན་ཏེ་འདི་ལྟར། སྡུག་བསྔལ་ལ་
·327·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྡུག་བསྔལ་ཉིད་དུ་དམིགས་པ་ནི་དེས་དབེན་པ་ཚོལ་བས་སྡུག་
བསྔལ་ལ་དམིགས་པའི་བྱང་ཆུབ་ཀྱི་ཡན་ལག་རྣམས་ནི་དབེན་པ་ལ་་་
གནས་པ་ཞེས་བྱའོ། །ཀུན་འབྱུང་སྤང་བྱར་དམིགས་པ་ནི་དེ་དང་བྲལ་
བ་ཚོལ་བས་ཀུན་འབྱུང་ལ་དམིགས་པ་རྣམས་ནི་འདོད་ཆགས་དང་་་
བྲལ་བ་ལ་གནས་པ་ཞེས་བྱའོ། །འགོག་པ་ལ་མངོན་དུ་བྱ་བར་དམིཊ་
པ་རྣམས་ནི་དེ་མངོན་དུ་བྱེད་པར་འདོད་པས་དེ་ལ་དམིགས་པ་
རྣམས་ནི་འགོག་པ་ལ་གནས་པ་ཞེས་བྱའོ། །སྡུག་བསྔལ་འགོག་པར་
འགྲོ་བའི་ལམ་ནི་དེ་སྡུག་བསྔལ་རྣམ་པར་སྤོང་བའི་ཕྱིར་རྣམ་པར་
སྤོང་བ་ཞེས་བྱ་ལ། དེ་ལ་དེ་ལྟར་དམིགས་པ་ནི་དེ་སྒོམ་པ་ཚོལ་ངས་
རྣམ་པར་སྤོང་བས་ཡོངས་སུ་བསྒྱུར་བ་ཞེས་བྱའོ།།འབྲས་བུ་ནི་མཐོང་
བས་སྤང་བར་བྱ་བའི་ཉོན་མོངས་པ་རྣམས་སྤོང་སྟེ་བྱང་ཆུབ་ཀྱི་ཡན་་
ལག་རྣམས་ནི་མཐོང་ལམ་གྱི་ངོ་བོ་ཉིད་ཡིན་པའི་ཕྱིར་རོ། །ལམ་གྱི་
ཡན་ལག་གི་དམིགས་པ་ནི་མཐོང་ལམ་བྱང་ཆུབ་ཀྱི་ཡན་ལག་དེའི་་་་་
འོག་ཏུ་དེས་ཇི་ལྟར་མཐོང་བ་ལྟར་གྱི་བདེན་པ་བཞིའི་ཡང་དག་ཇི་ལྟ་
བ་ཡིན་ཏེ་དེ་དག་ནི་འཇིག་རྟེན་ལས་འདས་པའི་སྒོམ་ལམ་གྱི་ངོ་བོ་་་་་
ཡིན་པའི་ཕྱིར་རོ། །ངོ་བོ་ལ་མིང་མི་དགོད་པ་ནི་ཡང་དག་པའི་ལྟ་ང་
ལ་སོགས་པ་བརྒྱད་( ༣༨༦ན)དོ། །ཡན་ལག་ཏུ་འགྱུར་ཚུལ་ནི་ཡང་
དག་པའི་ལྟ་བ་ནི་ཡོངས་སུ་གཅོད་པའི་ཡན་ལག་ཡིན་ཏེ་དེས་མཉམ་
གཞག་ཏུ་ཇི་ལྟར་མྱོང་བའི་དེ་ཁོ་ན་ཉིད་ངེས་པར་འཛིན་པའི་ཕྱིར་་་་་
རོ༑ །རྟོགས་པ་ནི་གཞན་ལ་གོ་བར་བྱེད་པའི་ཡན་ལག་སྟེ་དེས་ཇི་ལྟར་
རྟོགས་པ་རྣམ་པར་བཞག་ནས་ངག་ཀུན་ནས་སློང་བའི་ཕྱིར་རོ། །ཡང་
·328.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
དག་པའི་ངག་ལ་སོགས་པ་གསུམ་གྱིས་ནི་རྣལ་འབྱོར་བ་རང་ཉིད་ལྟ་་
བ་ལ་སོགས་པ་རྣམ་པར་དག་པར་གཞན་ཡིད་ཆེས་པར་བྱེད་དོ། །དེ་
ལ་ཡངདག་པའི་ངག་གིས་ནི་རྟོགས་པ་དང་མཐུན་པར་འདྲི་བ་དང་་
ལུང་སྟོན་པ་འབེལ་བའི་གཏམ་གཏན་ལ་འབེབས་པ ས་རྣལ་འབྱོར་བ་
ལྟ་བ་རྣམ་པར་དག་པར་རྣམ་པར་ཤེས་སོ། །ཡང་དག་པའི་ལས་ཀྱི
མཐས་ནི་འགྲོ་བ་དང་ལྡོག་པ་ལ་སྤྱོད་པ་ཕུན་སུམ་ཚོགས་པས་ཚུལ་་་་་
ཁྲིམས་རྣམ་པར་དག་པ་རྣམ་པར་ཤེས་སོ། །ཡང་དག་པའི་འཚོ་བས་
ནི་ཇི་ལྟར་གནང་བ་བཞིན་དུ་ཆོས་གོས་ལ་སོགས་པ་ཚོལ་བས་འཚོ་བ་
རྣམ་པར་དག་པར་ཡིད་ཆེས་སོ། །རྩོལ་བ་ནི་ཉོན་མོངས་པའི་སྒྲིབ་པ་
རྣམ་པར་སྦྱོང་བའི་ཡན་ལག་ཡིན་ཏེ་དེས་ཀུན་ཏུ་སྦྱོར་བ་ལྷག་མ་་་་་་་་
རྣམས་སྤོང་བའི་ཕྱིར་རོ། །དྲན་པ་ནི་ཉེ་བའི་ཉོན་མོངས་པའི་སྒྲིབ་པ་
རྣམ་པར་སྦྱོང་བའི་ཡན་ལག་ཡིན་ཏེ་དེ་ཡང་དག་པའི་ཞི་གནས
སོགས་ཀྱི་མཚན་མ་མ་བརྗེད་པས་ཉེ་བའི་ཉོན་མོངས་པ་བྱིང་རྒོད་
སོགས་ཀྱི་སྐབས་མེད་འབྱེད་པ་ཡིན་པའི་ཕྱིར་རོ། །ཏིང་ངེ་འཛིན་ནི་
ཡོན་ཏན་ཁྱད་པར་ཅན་མ་སྒྲིབ་པ་སྦྱོང་བའི་ཡན་ལག་ཡིན་ཏེ་དེས་་་་་
མངོན་པར་ཤེས་པ་ལ་སོགས་པའི་ཡོན་ཏན་མངོན་པར་སྒྲུབ་པའི་་་་
ཕྱིར་རོ། །།དེ་དག་ཀྱང་དབུས་མཐར། ཡོངས་སུ་གཅོད་དང་གོ་བྱེད་
དང་༑ །རྣམ་གསུམ་གཞན་ཡིད་ཆེས་པར་བྱེད། །མི་མཐུན་ཕྱོགས་ཀྱི་
གཉེན་པོར་ནི། །ལམ་གྱི་ཡན་ལག་དེ་བརྒྱད་དོ། །ཞེས་འབྱུང་བ་ལྟར་
རོ༑ །གྲོགས་དང་སྒོམ་པ་ནི་གོ་བར་ཟད་དོ། །འབྲས་བུ་ནི་ཡང་དག་
པའི་ལྟ་བས་ཡོངས་སུ་གཅོད་པར་བྱེད་ཅེས་པ་ལ་སོགས་པ་སྟེ་བཤད་་
·329.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཟིན་ཏོ། །ལམ་བཞི་དང་ཆོས་ཀྱི་གནས་བཞིའི་དོན་ནི་སྔར་བཤད་པ་
( ༣༨༦བ) ལྟར་ཤེས་པར་བྱའོ། །ཡོན་ཏན་ཀུན་སྒྲུབ་པའི་ལམ་ལ་
གསུམ་ལས་དང་པོ་ཞི་གནས་ནི་རྣམ་པར་གཡེང་བའི་རྒྱུ་ཉེ་བར་ཞི་་་་་་
བར་བྱེད་པ་སྟེ། དེས་ཡང་སེམས་གནས་པ་རྣམ་པ་དགུ་སྟེ་དེ་ལ་ནང་
ཉིད་ལ་སེམས་འཇོག་པ་ནི་ཕྱི་རོལ་གྱི་དམིགས་པ་ལས་སེམས་ཕྱིར་
བླན་ནས་ནང་དུ་མི་གཡེང་བར་དང་པོ་ཉིད་དུ་ཉེ་བར་འདོགས་པའོ།།
རྒྱུན་དུ་འཇོག་པ་ནི་དེ་ལྟར་སེམས་གཡོ་བ་རགས་པ་ཐོག་མ་ཉིད་དུ་་་་
ཉེ་བར་བཏགས་པ་དེ་ཉིད་ལ་རྒྱུན་དུ་གཏོད་པར་བྱེད་པའོ། །བླན་ཏེ་
འཇོག་པ་ནི་བརྗེད་ངས་ཀྱིས་ཕྱི་རོལ་ཏུ་གཡེང་བར་གྱུར་ན་སླར་ཕྱིར་་
བཀུག་སྟེ་འཇོག་པའོ། །ཉེ་བར་འཇོག་པ་ནི་སེམས་ཕྱི་རོལ་ཏུ་མི་འཕྲོ་
བར་བྱ་བའི་ཕྱིར་ཐོག་མ་ཉིད་དུ་དྲན་པ་ཉེ་བར་གནས་པར་བྱེད
པའོ༑ །འདུལ་བར་བྱེད་པ་ནི་རྣམ་པར་གཡེང་བའི་རྒྱུ་གཟུགས་སོགས་
ལ་ཉེས་དམིགས་སུ་བལྟས་ནས་ཐོག་མ་ཉིད་དུ་དེ་དག་ལ་སེམས་་་་་་
འཕྲོར་མི་སྟེར་བའོ། །ཞི་བར་བྱེད་པ་ནི་སེམས་འཁྲུག་པར་བྱེད་པ་ཏེ་
བའི་ཉོན་མོངས་པ་དང་རྣམ་རྟོག་རྣམས་ལ་ཉེས་དམིགས་སུ་བལྟས་་་
ནས་འཕྲོར་མི་སྟེར་བའོ། །རྣམ་པར་ཞི་བར་བྱེད་པ་ནི་བརྗེད་ནས་
རྣམ་པར་རྟོག་པ་ལ་སོགས་པ་ཀུན་ཏུ་འབྱུང་ན་དེ་དང་དུ་མི་ལེན་་་་་་་
པའོ༑ །རྩེ་གཅིག་ཏུ་བྱེད་པ་ནི་མངོན་པར་འདུ་བྱེད་པ་དང་བཅས་
པས་སྐབས་མེད་ཅིང་བར་ཆད་མེད་པར་ཏིང་ངེ་འཛིན་ལ་རྒྱུན་དུ
བླན་ཏེ་འཇོག་པའོ། །མཉམ་པར་འཇོག་པ་ནི་ཤིན་ཏུ་གོམས་པའི་ཕྱིར་
མངོན་པར་འདུ་བྱེད་པ་མེད་པར་ལྷུན་གྱིས་གྲུབ་པར་སེམས་ཀྱི་ཏིང
·330·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ངེ་འཛིན་གྱི་རྒྱུན་གཡེང་བ་མེད་པར་འབྱུང་བའོ། །མདོ་སྡེ་རྒྱན་དུ་
ཡང་༑ དམིགས་པ་ལ་ནི་སེམས་གཏད་ནས། །དེ་རྒྱུན་རྣམ་པར་གཡེང་
མི་བྱ། །རྣམ་གཡེང་མྱུར་དུ་རྟོགས་བྱས་ནས། །དེ་ལ་དེ་ནི་བླན་པར་བྱ།།
ཞེས་གསུངས་སོ། །ལྷག་མཐོང་ནི་ཆོས་ཤེས་བྱ་རྣམས་ལ་སྐྱེས་བུ་འདི་
ནི་ཁམས་དྲུག་པའོ། །ཞེས་སོགས་ཇི་སྙེད་པ་ཡོད་པ་རྣམ་པར་འབྱེད་
པ་དང་ཇི་ལྟ་བ་བཞིན་ཡོད་པ་ཕྱིན་ཅི་མ་ལོག་པའི་ངོ་བོ་རབ་ཏུ་རྣམ་་
པར་འབྱེད་པ་དང་རྟོག་བཅས་ཀྱི་ཤེས་རབ་ཀྱིས་ངོ་བོ་ལ་ཡོངས་སུ་་
རྣམ་( ༣༨༧ན)པར་རྟོག་པ་དང་ཁྱད་པར་ཡོངས་སུ་དཔྱོད་པར་་་་་་
བྱེད་པའོ། །།དེ་དག་གིས་ཡོན་ཏན་སྒྲུབ་ཚུལ་ནི། དགོངས་པ་ངེས་
འགྲེལ་ལས། རྣལ་འབྱོར་བས་ནི་ལྷག་མཐོང་དང་། ཞི་གནས་བསྒོམ་
པར་བྱས་ནས་ནི། །མཚན་མའི་འཆིང་དང་དེ་བཞིན་དུ། །གནས་ངན་
ལེན་གྱི་འཆིང་ལས་གྲོལ། །ཞེས་པ་ལྟར། གནས་ངན་ལེན་གྱི་གཉེན་པོ་
ལྷག་མཐོང་དང་དམིགས་པའི་མཚན་མའི་གཉེན་པོ་ཞི་གནས་དང་
གཉིས་ཀས་ཀྱང་ཕྱིན་ཅི་ལོག་རྟག་སོགས་ལས་འབྱིན་པ་དང་ཡང་་
དག་པ་ཇི་ལྟ་བ་ལ་སེམས་འཇོག་པའི་ཕྱིར་རོ། །དེ་དག་ལས་ལམ་
བཞིར་འགྱུར་ཚུལ་ནི། ཡང་མདོ་སྡེར་འབྱུང་བ་ལྟར་བཞིར་འགྱུར་ཏེ།
དང་པོ་ནི་ལ་ལ་ཞི་གནས་ལ་སེམས་གནས་པ་ཐོབ་ཀྱི་ལྷག་མཐོང་ལ་་་་་
མ་མ་vཡིན་ཏེ། གང་ཟག་དེ་ནི་ཐོབ་པ་དེ་ལ་བརྟེན་ནས་རྣམ་པར་
འབྱེད་པའི་བར་དུ་བྱེད་དོ། །གཉིས་པ་ནི་དེ་ལས་བཟློག་པའོ། །གསུམ་
པ་ནི་དེ་གཉིས་ཀ་མ་ཐོབ་པའི་གང་ཟག་གཟུགས་སྒྲ་ལ་སོགས་པའི་་་་་
Dལ་ནི་མ་ཡིན་ཏེ་འམ།ཡང་ན་ལམ་མ་ཡིན་ཏེ་གཉིས་པོ་གང་ཡིན་དཔྱད་པར་བྱའོ།
·331·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆོས་ལ་རྒོད་པ་མ་ཞི་བ་ཚར་བཅད་པའི་སེམས་ཀྱིས་གཉིས་ཀ་ལ
བརྩོན་པར་བྱེད་དོ། །འདི་ལྟར་ཐོས་པ་འཛིན་པའི་སྒོ་ནས་ལྷག་མཐོང་
ཚོལ་བར་བྱེད་ལ་དེའི་སྔོན་དུ་འགྲོ་བའི་ཞི་གནས་ལ་བརྩོན་པར་བྱེད་་
དོ༑༑ །བཞི་པ་ནི་གཉིས་ཀ་ཐོབ་སྟེ་དེ་གཉིས་འདྲེས་ཤིང་མཉམ་ངར་
ཟུང་དུ་འཇུག་གོ །།དབང་པོ་གསུམ་ལ་མིང་གིས་བསྟན་པ་ནི་མི་ཤེས་
པ་ཞེས་པ་ལ་སོགས་པའོ། །ལམ་སྡུད་ཚུལ་ནི་སྦྱོར་བའི་ལམ་དང་
མཐོང་བའི་ལམ་གྱི་སེམས་ཀྱི་སྐད་ཅིག་མ་དང་པོ་བཅོ་ལྔ་ལ་དབང
བྱེད་པ་དད་སོགས་ལྔ་དང་ཡིད་དང་ཚོར་བ་བདེ་བ་ཡིད་བདེ་བཏང་་
སྙོམས་གསུམ་དང་སྦྱོར་བའི་གནས་སྐབས་ནི་ཡིད་མི་བདེ་བའི་དབང་
པོ་སྟེ་བཅུ་ནི་དེ་ཁོ་ན་ཉིད་སྔོན་མ་ཤེས་པ་ཀུན་ཤེས་པར་བྱ་བའི་ཕྱིར་་
ཞུགས་པས་མི་ཤེས་པ་ཀུན་ཤེས་པའི་དབང་པོ་ཞེས་བྱའོ། །མཐོང་བའི་
ལམ་གྱིས་སེམས་ཀྱི་སྐད་ཅིག་བཅུ་དྲུག་པ་ནས་རྡོ་རྗེ་ལྟ་བུའི་ཏིང་ངེ་་
འཛིན་གྱི་བར་གྱི་སློབ་ལམ་ཐམས་ཅད་ལ་དབང་བྱེད་པའི་དབང་པོ་་་་
བཅུ་པོ་དེ་དག་ཉིད་ནི་ཀུན་ཤེས་པའི་དབང་པོ་ཞེས་བྱ་སྟེ་སྔོན་མ་
མཐོང་བའི་དེ་ཁོ་ན་ཉིད་ཤེས་པ་བྱར་མེད་པའི་ཕྱིར་དང་མཐོང་ཟིན་་
བསྒོམ་པར་བྱེད་པའི་ཕྱིར་རོ། །ཡིད་མི་བདེ་མ་གཏོགས་པ་མི་སློབ་
པའི་ལམ་ལ་གང་དབང་བྱེད་པའི་དབང་པོ་དགུ་པོ་དེ་དག་ནི་ཀུན
ཤེས་ལྡན་པའི་དབང་པོ་ཞེས་བྱ་སྟེ་མཐོང་ཆོས་ལ་བདེ་བར་གནས་པ་
དང་མྱ་ངན་ལས་འདས་པ་ལ་དབང་བྱེད་པའི་ཕྱིར་རོ། །ས་གོང་མའི་
ལམ་སྒོམ་པའི་ནུས་པ་ནི་བསམ་གཏན་དང་པོ་ལ་སོགས་པ་གོང་མ་་་
རྣམས་ཀྱི་ལམ་བསྒོམས་པས་ས་འོག་མ་འདོད་པ་ལ་སོགས་པ་རྣམས་་་
•332.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ
ཀྱི་དགེ་བའི་རྩ་བ་ཡང་བསྒོམ་པར་འགྱུར་ཏེ་ས་འོག་མའི་དགེ་བ་དེ་་་་
དག་འདོད་དགུར་གྱེད་པ་ལ་དབང་ཐོབ་པའི་ཕྱིར་རོ། །མཐར་ཕྱིན་
པའི་ལམ་ལ་གཉིས་ལས་མདོར་བསྟན་པ་ནི་རྡོ་རྗེ་ལྟ་བུའི་ཏིང་ངེ་
འཛིན་གྱི་མཇུག་ཐོགས་དེ་མ་ཐག་ཏུ་གནས་མ་ལུས་པར་འགྱུར་ཏེ་
ཟད་པ་དང་མི་སྐྱེ་བ་ཤེས་པ་དང་མི་སློབ་པའི་ཆོས་བཅུ་པོ་རྣམས་ལ་་་
ནི་མཐར་ཕྱིན་པའི་ལམ་ཞེས་བྱའོ། །གནས་མ་ལུས་པར་གྱུར་པའི་དོན
ཅི་ཞེ་ན། འཆད་པར་འགྱུར་བའི་གནས་ངན་ལེན་ཐམས་ཅད་རྒྱུན
བཅད་པའོ། །དེའི་དོན་ཡང་དེ་དག་གི་ཕྲད་པའི་ཐོབ་པ་རྣམས་རྒྱུན་
ཆད་ཅིང་བྲལ་བའི་ཐོབ་པ་རྣམས་ཐོབ་པའོ། །མི་སློབ་པའི་ཆོས་བཅུ་
ནི་མི་སློབ་པའི་རྒྱུད་ཀྱི་ཡང་དག་པའི་ལྟ་བ་ལ་སོགས་པའི་ལམ་གྱི
ཡན་ལག་བརྒྱད་མཐར་ཕྱིན་པ་དང་རྣམ་པར་གྲོལ་བ་ནི་སེམས་རྣམ་་
པར་གྲོལ་བ་དང་ཤེས་རབ་རྣམ་པར་གྲོལ་བའོ། །ཡང་དག་པའི་ཤེས་
པ་ནི་ཟད་པ་དང་མི་སྐྱེ་བ་ཤེས་པའོ། །རྒྱས་པར་བཤད་པ་ལ་དྲུག་ལས་
གནས་ངན་ལེན་བཤད་པ་ནི། གནས་ངན་ལེན་ཐམས་ཅད་ནི་ཉི་ཤུ་རྩ་
བཞི་སྟེ། འདི་ལྟ་སྟེ་མངོན་པར་བརྗོད་པའི་གནས་ངན་ལེན་ནི་མིག་ལ་
སོགས་པའི་ཆོས་ཐམས་ཅད་ཀྱི་མིང་ལ་མངོན་པར་ཞེན་པའི་བག་
།ཚོར་
ཆགས་ཀུན་གཞི་ལ་ཐོག་མ་མེད་པ་ནས་རྗེས་སུ་ཞུགས་པའོ།
བའི་གནས་ངན་ལེན་ནི་ཟག་པ་དང་བཅས་པའི་ཚོར་བ་ཐམས་ཅད་་་
ཀྱི་བག་ཆགས་སོ། །ཉོན་མོངས་པ་དང་ལས་ཀྱི་གནས་ངན་ལེན་ནི་དེ་
དང་དེའི་བག་ཆགས་སོ། །རྣམ་པར་སྨིན་པའི་( ༣༨༨ན) གནས་ངན་
ལེན་ནི་རྣམ་སྨིན་གྱི་ལས་སེམས་ལས་སུ་མི་རུང་བ་ཉིད་དོ། །ཉོན་
333.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མོངས་པའི་སྒྲིབ་པ་ནི་ཉོན་མོངས་པ་དྲག་ལ་རྒྱུན་རིང་བའོ། །ལས་ཀྱི་
སྒྲིབ་པ་ནི་མཚམས་མེད་པའི་ལས་ལ་སོགས་པ་སྐྱེས་ནས་མྱོང་འགྱུར་་་
གྱི་མི་དགེ་བའི་ལས་རྣམས་སོ། །རྣམ་པར་སྨིན་པའི་སྒྲིབ་པ་ནི་སྒྲ་མི་
སྙན་དང་ངན་སོང་བའི་འགྲོ་བ་ལ་སོགས་པ་འཕགས་པའི་ལམ་གྱི་་་་་་
རྟེན་དུ་མི་རུང་བ་རྣམས་སོ།། །སྒྲིབ་པའི་གནས་ངན་ལེན་ནི་དགེ་བའི་
ཕྱོགས་ལ་སྦྱོར་བའི་བར་བྱེད་པ་འདོད་པ་ལ་འདུན་པ་སོགས་ཀྱིས་
ཟིལ་གྱིས་ནོན་པའོ། །རྣམ་པར་རྟོག་པའི་གནས་ངན་ལེན་ནི་རབ་ཏུ་
འབྱུང་བའི་གེགས་འདོད་པ་ལ་རྣམ་པར་རྟོག་པ་སོགས་ཀྱིས་ཟིལ་......
གྱིས་ནོན་པའོ། །ཟས་ཀྱི་གནས་ངན་ལེན་ནི་ཟས་མང་བའམ་ཉུང་བར་
ཟོས་པས་དགེ་བ་ལ་སྦྱོར་བར་མི་ནུས་པའོ། །འཁྲིག་པའི་གནས་ངན་
ལེན་ནི་གཉིས་ཀྱིས་གཉིས་སྤྲད་པ་ལས་བྱུང་བའི་ལུས་སེམས་གདུང་་་་་
བའོ༑ །རྨི་ལམ་གྱི་གནས་ངན་ལེན་ནི་གཉིད་ལས་གྱུར་པའི་ལུས་རོ་
ལྟར་གྱུར་པའོ། །ནད་ཀྱི་གནས་ངན་ལེན་ནི་ཁམས་མ་སྙོམས་པ་ལས་
གྱུར་པའི་ཉམས་མི་བདེ་བའོ། །རྒ་བའི་གནས་ངན་ལེན་ནི་འབྱུང་ང་
འགྱུར་བ་ལས་གྱུར་པའི་དབང་མེད་པའོ། །འཆི་བའི་གནས་ངན་ལེན
ནི་འཆི་བ་ན་དབང་པོ་ཐམས་ཅད་འཁྲུག་པའོ། །ངལ་བའི་གནས་ངན
ལེན་ནི་ཧ་ཅང་འགྲོ་བ་ལ་སོཊ་པས་ལུས་དུབ་པའོ། །གནས་ངན་ལེན་
བརྟན་པ་ནི་རིགས་ཆད་ཀྱི་རྒྱུད་ལ་ཡོད་པའོ། །གནས་ངན་ལེན་ཆེན
པོ་ལ་སོཊ་པ་གསུམ་ནི་གོ་རིམ་བཞིན་དུ་འདོད་པ་དང་གཟུགས་དང་་
གཟུགས་མེད་པ་ན་སྤྱོད་པ་གསུམ་དང་སྦྱར་རོ། །ཉོན་མོངས་པའི་སྒྲིབ་
པའི་གནས་ངན་ལེན་ནི་ཉན་ཐོས་དང་རང་སངས་རྒྱས་ཀྱི་བྱང་ཆུབ་་་
•334·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
ཀྱི་མི་མཐུན་ཕྱོགས་སྙོམས་པར་འཇུག་པའི་སྒྲིབ་པ་ནི་མཐར་གྱིས
གནས་པའི་སྙོམས་པར་འཇུག་པ་དགུའི་མི་མཐུན་པའི་ཕྱོཊ་སོ། །ཤེས་
བྱའི་སྒྲིབ་པའི་གནས་ངན་ལེན་ནི་ཐམས་ཅད་མཁྱེན་པའི་མི་མཐུན་་་་་
ཕྱོགས་སུ་གྱུར་པའོ། །དེ་ལྟར་ཐེག་( ༣༨༨ བ)པ་གསུམ་གྱི་གང་ཟག་
རྣམས་ཀྱིས་གནས་ངན་ལེན་འདི་ཐམས་ཅད་ཇི་ལྟར་མཐུན་མཐུན་དུ་
རྒྱུན་བཅད་པའི་མཐར་ཕྱིན་པའི་ལམ་སྟེ། ཇི་སྐད་དུ། སེམས་རྣམ་པར་
གྲོལ་བ་ཡོངས་སུ་རྫོགས་ནས་ལུས་ཀྱི་གནས་ངན་ལེན་རྣམས་རྒྱུན
བཅད་དེ་དྲན་པ་དང་ལྡན་པའི་རྒྱུས་འདི་ལྟར་དེའི་སྒོ་དང་པོ་འདི་ལྟ་
སྟེ༑མིག་གི་རྣམ་པར་ཤེས་པས་གཟུགས་རྣམས་ལ་ཤིན་ཏུ་དུལ་བ་དང་
ཤིན་ཏུ་སྦྱངས་པ་དང་ཤིན་ཏུ་བསྲུངས་པ་དང་ཤིན་ཏུ་བསྡམས་པ་་་་་་
དང་ཤིན་ཏུ་བསྒོམས་པ་ཡིན་ཏེ། ཡིད་ཀྱིས་རྣམ་པར་ཤེས་པར་བྱ་བའི་
ཆོས་རྣམས་ཀྱི་བར་ལ་ཡང་ཞེས་གསུངས་པ་ལྟ་བུའོ། །དེའི་དོན་བསྡུས་
པ་རྣམ་བཤད་རིགས་པར། དྲན་པས་མ་སྐྱེས་ལས་སྦས་ཤིང་། ཤེས་
བཞིན་གྱིས་ནི་སྐྱེས་ལས་བསྲུངས། །མནོན་དང་རྩ་བ་བཅོམ་ཉིད་ཀྱིས༎
བསྡམས་དང་བསྒོམ་པ་ཡིན་པར་འདོད། །ཅེས་གསུངས་སོ། །གཉིས་པ་
ཕྲད་བྲལ་གྱི་ཐོབ་པ་བཤད་པ་ནི་གནས་ངན་ལེན་གྱི་བག་ཆགས་རྒྱུད་་
བསགས་པ་ཕྲད་པའི་ཐོབ་པ་ཡིན་ལ། དེ་ཟད་པས་བྲལ་བའི་ཐོབ་
པ་ཞེས་བཏགས་ཀྱི་དོན་གཞན་ནི་མེད་དོ། །གསུམ་པ་རྡོ་རྗེ་ལྟ་བུའི་
ཏིང་ངེ་འཛིན་བཤད་པ་ལ་དངོས་ནི། རྡོ་རྗེ་ལྟ་བུའི་ཏིང་ངེ་འཛིན་ནི་
སྒོམ་ལམ་གྱི་མཐའི་སྤོང་བའི་ལམ་སྟེ། དེ་ཡང་སྦྱོར་བ་དང་བར་ཆད་
མེད་པའི་ལམ་གཉིས་ཀྱིས་བསྡུས་པ་ཡིན་ལ། དང་པོ་ནི་གང་སྐྱེས་ཕན་
335·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཆད་སྒྲིབ་པ་ཐམས་ཅད་ཀྱིས་ཚུར་མི་ཕྱེད་ཅིང་སྒྲིབ་པ་ཐམས་ཅད
ཕར་བཤིག་པའི་ནུས་པ་དང་ལྡན་པའོ། །གཉིས་པ་ནི་གང་གི་འོག་དེ་
མ་ཐག་ཏུ་ཟད་པ་དང་མི་སྐྱེ་བ་ཤེས་པ་སྐྱེ་བའོ །དེ་རྡོ་རྗེ་དང་འདྲ་
ཆོས་ལུང་དང་སྦྱར་བ་ནི་ཏིང་ངེ་འཛིན་ཡང་བར་ཆད་མེད་པ་ནི་དེ་་་་
ལ་འཇིག་རྟེན་པའི་སྤྱོད་པས་བར་དུ་ཕན་མི་ཐོགས་པའི་ཕྱིར་རོ། །
བརྟན་པ་ནི་སྒྲིབ་པ་ཐམས་ཅད་ཀྱིས་མི་ཕིགས་ཤིང་སྒྲིབ་པ་ཐམས
ཅད་ནི་ཕིགས་པས་སྲ་བའི་ཕྱིར་རོ། །རོ་གཅིག་པ་ནི་རྣམ་པར་མི་རྟོག་
པར་རོ་གཅིག་པའི་ཕྱིར་རོ། །ཁྱབ་པ་ནི་ཤེས་བྱ་ཐམས་ཅད་ཀྱི་སྤྱིའི་
མཚན་ཉིད་དེ་བཞིན་ཉིད་ལ་དམིགས་པའི་ཕྱིར་རོ། །ཆོས་བཞི་པ་འདི་
ལ་( ༣༨༩ན)དགོངས་ནས་ཞེས་གསུངས་སོ། །སེར་ག་མེད་པ་དང
ཁོང་སྟོང་མ་ཡིན་པ་ནི་བརྟན་པའི་ཆོས་སོ། །གཞན་རྣམས་རོ་དེ་དང་
སྦྱར་རོ། །མི་སྒུལ་པ་ནི་ཅུང་ཟད་མི་གཡོས་པའི་ཕྱིར་རོ། །
བཞི་པ་གནས་གྱུར་པ་བཤད་པ་ནི། མི་སློབ་པའི་ལམ་ཐོབ་པའི་
གནས་གྱུར་པ་གསུམ་སྟེ། དེ་ལ་སེམས་ཀྱི་གནས་གྱུར་པ
པའི་གནས་སྐབས་ཀྱི་སེམས་ཀྱི་རང་བཞིན་འོད་གསལ་བ་དེ་ཉིད་གློ་་་
བུར་གྱི་ཉེ་བའི་ཉོན་མོངས་པ་མ་ལུས་པ་དང་བྲལ་ནས་དེ་ཉིད་རྣམ་་
པར་དག་པའི་ངོ་བོར་གྱུར་པའོ། །ལམ་གནས་གྱུར་པ་ནི་མཐོང་ལམ་
ཐོབ་པའི་ཚེ་འཇིག་རྟེན་པའི་ལམ་འཇིག་རྟེན་ལས་འདས་པར་གནས་
གྱུར་ནས་མ་རྫོགས་པ་ཡིན་ལ་གང་གི་ཚེ་ཁམས་གསུམ་ལ་འདོད་ཆཊ་
དང་བྲལ་བ་དེའི་ཚེ་མི་མཐུན་ཕྱོཊ་མ་ལུས་པ་སྤངས་པས་ལམ་གནས་་
གྱུར་པ་ཡོངས་སུ་རྫོགས་པར་རྣམ་པར་བཞག་གོ །གནས་ངན་ལེན་
·336·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གཉིས་པ།
གནས་གྱུར་པ་ནི་ཀུན་གཞིའི་རྣམ་པར་ཤེས་པ་ཉོན་མོངས་པའི་བག་་་
ལ་ཉལ་གྱི་བག་ཆགས་ཐམས་ཅད་དང་བྲལ་བར་རིག་པར་བྱའོ། །
ལྔ་པ་ཟད་མི་སྐྱེ་བ་ཤེས་པ་བཤད་པ་ནི། རྒྱུ་ཀུན་འབྱུང་ཟད་ནས་
ཤེས་པའམ་ཀུན་འབྱུང་ཟད་པའི་འགོག་པ་ལ་དམིགས་པ་ནི་ཟད་པ་་་
ཞེས་བྱའོ།། །འབྲས་བུ་སྡུག་བསྔལ་ཕྱི་མ་ལ་གཏན་མི་སྐྱེ་བར་འགྱུར་
ནས་ཤེས་པ་གང་ཡིན་པའམ་འབྲས་བུ་སྡུག་བསྔལ་མི་སྐྱེ་བའི་འགོག་་་
པ་ལ་དམིགས་པ་ནི་མི་སྐྱེ་བ་ཤེས་པ་ཞེས་བྱའོ། །གཞན་དག་ནི། ཟད་
པ་ཤེས་པ་བདེན་རྣམས་ལ། །ཡོངས་ཤེས་ལ་སོགས་པ་ངེས་པའོ།། །
ཡོངས་ཤེས་བྱར་མེད་ཅེས་ལ་སོགས། །མི་སྐྱེ་བ་ཡི་བློར་འདོད་དོ། །ཞེས་
བཤད་དོ། །དྲུག་པ་མི་སློབ་པའི་ཆོས་བཅུ་ལ། མི་སློབ་པའི་ཡང་དག
པའི་ངག་དང་ལས་ཀྱི་མཐའ་དང་འཚོ་བ་རྣམས་ནི་ཚུལ་ཁྲིམས་ཀྱི
ཕུང་པོའོ། །དྲན་པ་དང་ཏིང་ངེ་འཛིན་གྱི་ཕུང་པོའོ། །ལྟ་བ་དང་རྟོག་
པ་དང་རྩོལ་བ་ནི་ཤེས་རབ་ཀྱི་ཕུང་པོའོ། །རྣམ་པར་གྲོལ་བ་ནི་རྣམ་
པར་གྲོལ་བའི་ཕུང་པོའོ། །ཡང་དག་པའི་ཤེས་པ་ནི་རྣམ་པར་གྲོལ་
བའི་ཡེ་( ༣༨༩བ)ཤེས་མཐོང་བའི་ཕུང་པོའོ། །དེ་ལྟར་ན་ཟག་པ་
མེད་པའི་ཕུང་པོ་ལྔའི་དབང་དུ་བྱས་ནས་རྣམ་པར་བཞག་གོ །
གསུམ་པ་ལམ་གྱི་བདེན་པའི་སྤྱིའི་རྣམ་པ་ནི་ཡང་ཞེས་སོགས་ཏེ།
དེ་ལ་འདིས་ཡང་དག་པའི་དེ་ཁོ་ན་ཉིད་ཚོལ་བར་བྱེད་པའི་ཕྱིར་ལམ་
མོ༑ །རིགས་པ་མ་ཡིན་པ་ཉོན་མོངས་པའི་གཉེན་པོ་བྱེད་པའི་ཕྱིར་
རིགས་པའོ། །དེ་ཁོ་ན་ཉིད་མ་གཏོགས་པའི་ཉེས་པ་རྟག་སོགས་སུ་
ཕྱིན་ཅི་མ་ལོག་པ་དེ་ཁོ་ན་ཉིད་ཁོང་དུ་ཆུད་པ་ལ་འཇོག་པའི་ཕྱིར་་་་་་་
·337.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྒྲུབ་པ་ཞེས་བྱའོ། །རྟག་པ་གཏན་དུ་གྲོལ་བའི་གནས་སུ་འགྲོ་བའི་
ཕྱིར་ངེས་པར་འབྱིན་པ་ཞེས་བྱའོ། །བདེན་པའི་རྣམ་པའི་ཁྱད་པར་ལ་
དངོས་ནི་བདེན་པ་རྣམས་ཀྱི་རྣམ་པ་མི་རྟག་ལ་སོགས་བཅུ་དྲུག་ལ
སྦྱོར་བའི་ལམ་གྱིས་བསྡུས་པས་འཇིག་རྟེན་པ་ཡང་ཡོད་ལ་མཐོང
ལམ་སོགས་འཇིག་རྟེན་ལས་འདས་པ་ཡང་ཡོད་ན་དེ་གཉིས་ལ་བྱེ་་་་
བྲག་ཅི་ཞིག་ཡོད་ཅེ་ན། དེ་ལ་འཇིག་རྟེན་པ་ནི་དེ་བཞིན་ཉིད་མ་
གཏོགས་པས་ཤེས་བྱ་ལ་ལེགས་པར་མ་ཞུགས་ལ་ཉོན་མོངས་པའི་་
བག་ལ་ཉལ་མ་སྤངས་པས་སྒྲིབ་པ་དང་བཅས་པ་དང་། མངོན་པར་
བརྗོད་པའི་སྒོ་ནས་འཛིན་པའི་ཕྱིར་རྣམ་པར་རྟོག་པ་དང་བཅས་པ་་
ཡིན་ལ། འཇིག་རྟེན་ལས་འདས་པ་ནི་དེ་ལས་བཟློག་པའི་ཕྱིར་ཁྱད་
ཞུགས་པ་ཡིན་ནོ། །རྟོག་མེད་ལ་རྩོད་པ་སྤང་བ་ནི། རྣམ་པར་མི་རྟོག་
ན་འདིའོ་ཞེས་མ་ངེས་པའི་ཕྱིར་ཇི་ལྟར་ན་ཤེས་བྱ་ལ་ལེགས་པར་་་་་་་་
ཞུགས་པ་ཡིན་ཞེ་ན་འདི་ལྟར། འཇིག་རྟེན་ལས་འདས་པའི་རྣམ་པ་ལ་
འཇུག་པ་ན་དཔེར་ན་མིག་གིས་གཟུགས་མཐོང་བ་ལྟར་མི་རྟག་པའི་་
དོན་མངོན་དུ་མཐོང་ཞིང་མྱོང་གི་མི་རྟག་པ་ཉིད་དོ་ཞེས་མངོན་པར་
བརྗོད་པ་དང་སྤྲོས་པའི་སྒོ་ནས་མཐོང་བ་ནི་མ་ཡིན་ནོ། །དེ་བཞིན་དུ་
ལྷག་མ་རྣམས་ལ་ཡང་ངེས་འབྱིན་གྱི་དོན་མཐོང་གི་ངེས་འབྱིན་ཉིད་་་
དོ་ཞེས་པ་ནི་མ་ཡིན་ཏེ། ཞེས་སོགས་ཅི་རིགས་པར་སྦྱར་རོ། །དམ་པའི་
ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་་
བཤད་པའི་རྒྱ་མཚོ་ལས་ཀུན་ལས་བཏུས་པ་( ༣༩༠ན) གཉིས་པའི་་་
རྣམ་བཤད་དོ།། །།
·338.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ལེའུ་གསུམ་པ།
སྤྱོད་པ་རང་གི་ངོ་བོ་མངོན་རྟོགས་ཀྱི་རྒྱུ་ཚོགས་བཤད་པ།
དེ་ལྟར་གཏན་ལ་དབབ་བྱའི་ཡུལ་འཕགས་པའི་བདེན་པ་བཞི
བསྟན་ནས གཉིས་པ་སྤྱོད་པ་རང་གི་ངོ་བོ་མངོན་རྟོགས་ཀྱི་རྒྱུ་ཚོགས་
བསྟན་པར་བཞེད་ནས་དྲི་བ་ནི་ཆོས་རྣམ་པར་ངེས་པ་གང་ཞེ་ན་ཞེས་
སྨོས་སོ། །ལན་ལ་བརྒྱད་དེ།། གསུང་རབ་བཤད་པ་དང་། དེའི་ཡུལ་
ཅན་བཤད་པ་དང་། དེའི་དམིགས་བྱའི་རྣམ་དབྱེ་དང༌། བསམ་བྱུང་
གི་རིགས་པ་དང་། དཔྱད་པ་ལས་བྱུང་བའི་མངོན་རྟོགས་དང་། སྒོམ་
བྱུང་གི་ས་དང་། ཆོས་ལ་མཁས་གནས་བཤད་པ་དང་། ཤིན་ཏུ་རྒྱས་པ་
ཁྱད་པར་དུ་བཤད་པའོ།།
གསུང་རབ་ནས་བཤད་པ།
དང་པོ་ལ་མིང་གི་མདོར་བསྟན་པ། སོ་སོའི་ངོ་བོ་རྒྱས་པར་བཤད་
པ༑ སྡེ་སྣོད་གསུམ་དུ་བསྡུ་བ་དང་གསུམ་ལས། དང་པོ་ནི། ཆོས་ཞེས་
བྱ་བ་ནི་མདོའི་སྡེ་ལ་སོགས་པ་གསུང་རབ་ཡན་ལག་བཅུ་གཉིས་ཡིན་་
ནོ༑ །གཉིས་པ་ལ་མདོའི་སྡེ་ནི་གང་བསྟན་པར་བཞེད་པའི་དོན་སྨོས་
པ་མདོར་བསྡུས་པའི་ཚུལ་གྱིས་རྐྱང་པ་ལྷུག་པར་གསུངས་པའོ། །ཅིའི་
ཕྱིར་དེ་བཞིན་གཤེཊ་པས་བཞེད་པའི་དོན་རྣམ་པར་ཕྱེ་སྟེ་མི་གསུང་
བར་སྨོས་པའི་ཚུལ་གྱིས་གསུངས་ཤེ་ན། ཕན་ཡོན་བཅུ་གཟིགས་ནས་
339.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཞེས་སོགས་ཏེ། འདི་ལྟར་སྟོན་པ་པོས་རྣམ་པར་བཞག་སླ་བ་ཡིན་ཏེ་
བསྟན་བྱའི་དོན་རྣམ་པ་མང་པོ་ཚེགས་ཆུང་ངུས་རྣམ་པར་འཇོག་་་་་་
པའི་ཕྱིར་རོ། །བཤད་སླ་བ་ཡིན་ཏེ་ཚིག་ཉུང་ངུས་དོན་རྒྱ་ཆེན་པོ་གོ་
བར་འགྱུར་བའི་ཕྱིར་རོ། །ཉན་པ་པོའི་སྒོ་ནས་བརྒྱད་ལས། གཟུང་སླ་
བ་ཡིན་ཏེ་ཚིག་དོན་ཉུང་ངུའི་སྒོ་ནས་སྟོན་པའི་ཕྱིར་རོ། །ཆོས་ལ་གུས་
པས་མྱུར་དུ་ཚོགས་རྫོགས་པར་བྱེད་དེ་ཆོས་འདི་བསྒོམས་པས་ཤེས་་་་
བྱ་ཡིན་པར་རྟོགས་ཏེ་གུས་པ་སྐྱེས་པས་ཆོས་ལ་གཅེས་སྤྲས་སུ་བྱ་བའི་
སྒོ་ནས་དད་པ་ལ་སོགས་པའི་ཚོགས་ཡོངས་སུ་རྫོགས་པར་བྱེད་པའི་་་
ཕྱིར་རོ། །མྱུར་དུ་ཆོས་ཉིད་རྟོགས་པར་འགྱུར་ཏེ་དེ་ལྟར་གཅེས་སྤྲས་
སུ་བྱས་པས་སྦྱོར་བའི་ཤེས་རབ་རྣོ་བར་འགྱུར་བའི་ཕྱིར་རོ། །དེ་
རྟོགས་པ་ན་སངས་རྒྱས་ལ་སོགས་པའི་ཡོན་ཏན་(༣༩༠ བ)ཇི་ལྟ་བ་
བཞིན་དུ་ཤེས་ནས་དད་པ་ཐོབ་སྟེ་སངས་རྒྱས་དང་དེས་བསྟན་
དང་དེ་ལ་ལེགས་པར་གནས་པར་རྟོགས་པའི་ཕྱིར་རོ། །མཐོང་ཆོས་ལ་
བདེ་བར་གནས་ལ་རེག་སྟེ་དགོངས་པའི་དོན་རྩོལ་བ་ཆེན་པོ ས
བསམས་ནས་རྟོགས་པས་རབ་ཏུ་དགའ་བའི་ཁྱད་པར་ཐོབ་པའི་ཕྱིར་
རོ༑ །འབེལ་བའི་གཏམ་གྱིས་གཏན་ལ་འབེབས་པས་དམ་པ་རྣམས་ཀྱི་
སེམས་མགུ་བར་བྱེད་དེ་རང་གིས་རྟོགས་པ་ལས་བརྩམས་ནས་རྒོལ་་་
བ་དང་ལན་འདེབས་པས་དོན་ཟབ་མོ་རྣམ་པར་འབྱེད་པ་ལ་མཁས་་
པའི་ཕྱིར་རོ། །དེའི་ཕྱིར་མཁས་པ་མཁས་པ་ཞེས་བྱ་བའི་གྲངས་སུ་
འགྲོ་སྟེ་དེ་ལ་བརྟེན་ནས་མཁས་པའི་སྙན་པའི་གྲགས་པ་ཀུན་ཏུ་
འབྱུང་བའི་ཕྱིར་རོ་ཞེས་པའི་ཐ་ཚིག་གོ །འདི་གཉིས་བསྡུས་ཏེ་ཕན་
·340·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ཡོན་གཅིག་ཡིན་ནོ། །དབྱངས་ཀྱིས་བསྙད་པའི་སྡེ་ནི་མདོའི་སྡེ་རྐྱང་པ
དེ་ཉིད་དབུས་དང་མཐའ་འམ་ཚིགས་སུ་བཅད་པས་བསྡུས་པ་ལེགས་
པར་སྐྱེས་ཀྱི་མདོ་ལྟ་བུའོ། །ཡང་དྲང་དོན་གྱི་མདོ་སྡེ་ཡང་རྟོགས་པར་
བྱ་ཞིང་བཤད་པར་བྱ་བ་ཡིན་པས་དབྱངས་ཀྱིས་བསྙད་པའོ། །ལུང་དུ་
བསྟན་པའི་སྡེ་ནི་མདོ་གང་ལ་ཉན་ཐོས་དང་དགེ་སློང་དང་དགེ
བསྙེན་ཕོ་མོ་དང་མུ་སྟེགས་པའི་ཀུན་ཏུ་རྒྱུ་ལ་སོགས་པ་འདས་ཏེ་ཤི་་་་
བའི་དུས་བྱས་པ་དང་འབྱུང་བར་ལུང་སྟོན་པ་ཁྱིམ་བདག་སྨྲ་མཁས་་་
ལུང་བསྟན་པ་ལྟ་བུའོ། །ཡང་ངེས་དོན་གྱི་མདོ་སྡེ་ནི་ལུང་དུ་བསྟན་
པའི་སྡེ་སྟེ་དེས་རྣམ་པར་ཕྱེ་ནས་དགོངས་པའི་དོན་ལུང་སྟོན་པའི་་་་་་་
ཕྱིར་རོ། །ཚིགས་སུ་བཅད་པའི་སྡེ་ནི་རྩ་བ་གཉིས་པ་སོགས་ནི་རྐང་པ་
གཉིས་ཀྱིས་དོན་ཚན་གཅིག་རྫོགས་པར་སྟོན་པ་ལ་སོགས་པ་སྟེ་རྩ་བ་
དྲུག་པའི་བར་དུ་དེ་བཞིན་ནོ། །ཆེད་དུ་བརྗོད་པའི་སྡེ་ནི་བསྟན་པ་
གནས་པའི་ཆེད་དུ་ཡིད་རངས་ནས་བརྗོད་པ་བཅོམ་ལྡན་འདས་ཀྱིས་
ཆེད་དུ་བརྗོད་པ་ཆེད་དུ་བརྗོད་ནས་ཞེས་པ་དང་ཆོས་འདི་རྣམས་་་་་་
འབྱུང་སྟེ་ཞེས་པ་ལ་སོགས་པའོ། །གླེང་གཞིའི་སྡེ་ནི་གང་ཟག་གང་གི་
ཆེད་དུ་གསུངས་པ་དང་བཟང་སྦྱིན་གྱིས་འཁྲིག་པ་སྤྱད་པ་སོགས
འབྱུང་བ་དང་བཅས་པ་བྱིན་ཆེད་( ༣༩༡ན)དགེ་སློང་གིས་དེ་ལྟར་་
མི་བྱའོ། །ཞེས་བསླབ་པ་དང་བཅས་པ་གསུངས་པའོ། །རྟོགས་པ་
བརྗོད་པའི་སྡེ་ནི་དཔེ་དོན་བཅས་པར་གསལ་བར་གསུངས་པ་ཀོ་ས་་་
ལའི་རྒྱལ་པོ་རིགས་སོ་ལེན་དང་ཀ་ཤི་ཀའི་རྒྱལ་པོ་ཚངས་བྱིན་གྱི་སྔོན་
བྱུང་གསུངས་ཏེ་རྒྱལ་པོ་དེ་དག་ཀྱང་བཟོད་པ་དང་བཟོད་པའི
•·341·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྔགས་པ་སྨྲ་ན་དགེ་སློང་སྨྲ་བ་ཆ་ཡིན་པར་གསུངས་པ་ལྟ་བུའོ། །དེ་
ལྟ་བུ་བྱུང་བའི་སྡེ་ནི་སྔོན་གྱི་སྦྱོར་བ་དང་ལྡན་པ་མདོ་སྡེ་ལས་བརྒྱ་པ་་
ལྟ་བུའོ། །སྐྱེས་པའི་རབས་ཀྱི་སྡེ་ནི་བྱང་ཆུབ་སེམས་དཔའི་སྤྱོད་པ་
དང་ལྡན་པ་དཔག་བསམ་གྱི་འཁྲི་ཤིང་དུ། གང་ཞིག་དཔལ་སྡེའི་ལུས་
བྱིན་དང་། །དེ་བཞིན་ནོར་བུ་གཙུག་ནོར་གྱིས། །ཟླ་བའི་འོད་ཀྱིས་མགོ་
བོ་བྱིན། །ཞེས་སོགས་སྟོན་པའི་མདོ་ལྟ་བུའོ། །ཤིན་ཏུ་རྒྱས་པའི་སྡེ་ལ་
གསུམ་ལས། ངོ་བོ་ནི་མདོ་གང་བྱང་ཆུབ་སེམས་དཔའི་བསླབ་བྱ་པ་
རོལ་ཏུ་ཕྱིན་པ་དྲུག་སྟོན་པས་ན་དེའི་སྡེ་སྣོད་དང་ལྡན་པའོ། །རྣམ་
གྲངས་ནི་ཤིན་ཏུ་རྒྱས་པ་སོགས་གསུམ་མོ། །ངེས་ཚིག་ནི་དེ་ཉིད་ལ་
ཤིན་ཏུ་རྒྱས་པ་ཞེས་བྱ་སྟེ་སེམས་ཅན་ཐམས་ཅད་ལ་འཕྲལ་དང་ཡུན་་
དུ་ཕན་པ་དང་བདེ་བའི་གནས་ཡིན་པའི་ཕྱིར་དང་རྒྱས་པ་དང་རྒྱ་ཆེ་
བ་ཕྱིན་དྲུག་ནམ་མཁའ་མཛོད་ཀྱི་ཏིང་ངེ་འཛིན་སོགས་དང་ཟབ་་་་་་
པའི་རྣམ་པ་བདག་མེད་པ་དང་སྟོང་པ་ཉིད་ཀྱི་ཆོས་བསྟན་པའི་ཕྱིར་་
རོ༑ །རྣམ་པར་འཐག་པ་ཞེས་བྱ་སྟེ་ཉོན་མོངས་པ་དང་ཤེས་བྱའི་སྒྲིབ་
པ་ཐམས་ཅད་རྣམ་པར་འཐག་ཅིང་འཇིག་པར་བྱེད་པའི་ཕྱིར་རོ། །
མཚུངས་བྲལ་ཞེས་བྱ་སྟེ་དེ་དང་མཚུངས་པའི་སྡེ་སྣོད་གཞན་མེད་
པའི་ཕྱིར་རོ། །དེ་གསུམ་ནི་མདོ་སྡེ་རྒྱན་དུ། དམིགས་པ་ཆེ་བ་ཉིད་དང་
ནི༑ །དེ་བཞིན་སྒྲུབ་པ་ཆེན་པོ་དང༌། །ཡེ་ཤེས་བརྩོན་འགྲུས་རྩོམ་པ་
དང་༑ །ཐབས་ལ་མཁས་པར་གྱུར་པ་དང༌། །ཡང་དག་འགྲུབ་པ་ཆེན་
པོ་དང་། །སངས་རྒྱས་ཕྲིན་ལས་ཆེན་པོ་སྟེ། །ཆེན་པོ་བདུན་དང་ལྡན་
པའི་ཕྱིར། །ཐེག་ཆེན་ཞེས་ནི་ངེས་པར་བརྗོད། །ཅེས་པ་ལྟར་ཆེན་པོ་
ཐོ 342.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
བདུན་དང་ལྡན་པའི་ཕྱིར་ཐེག་པ་ཆེན་པོ་ཞེས་ཀྱང་བྱ་སྟེ། དམིགས་པ་
ཆེ་བ་སྟོང་ཕྲག་བརྒྱ་པ་ལ་(༣༩༡བ)སོགས་པ་ཕ་རོལ་ཏུ་ཕྱིན་པ
སྟོན་པའི་མདོ་སྡེ་ལ་དམིགས་པའི་ཕྱིར་དང་། སྒྲུབ་པ་ཆེ་བ་བདག་
གཞན་གྱི་དོན་མཐའ་དག་སྒྲུབ་པའི་ཕྱིར་དང་། ཡེ་ཤེས་ཆེ་བ་གང་
ཟག་དང་ཆོས་ལ་བདག་མེད་པ་ཤེས་པའི་ཕྱིར་དང་། བརྩོན་འགྲུས་ཆེ་
བ་བསྐལ་བ་གྲངས་མེད་པ་གསུམ་དུ་དཀའ་བ་བརྒྱ་སྟོང་ལ་སྦྱོར་བའི་་
ཕྱིར་དང་། ཐབས་མཁས་ཆེ་བ་འཁོར་འདས་ཀྱི་མཐའ་གཉིས་ལ་མི་
གནས་པའི་ཕྱིར་དང་། ཐོབ་པ་ཆེ་བ་སྟོབས་སོགས་ཀྱི་ཡོན་ཏན་དཔག་
ཏུ་མེད་ཅིང་གྲངས་མེད་པ་ཐོབ་པའི་ཕྱིར་དང་། ཕྲིན་ལས་ཆེ་བ་
འཁོར་བ་ཇི་སྲིད་དུ་མངོན་པར་བྱང་ཆུབ་པ་སོགས་སྟོན་པས་སངས་་་
རྒྱས་ཀྱི་མཛད་པ་སྒྲུབ་པའི་ཕྱིར་རོ། །རྨད་དུ་བྱུང་བའི་སྡེ་ནི་མདོ་གང་
ལས་ཉན་རང་སོགས་ཀྱི་རྫུ་འཕྲུལ་དང་མངོན་ཤེས་སོགས་ངོ་མཚར་་་་
རྨད་དུ་བྱུང་བའི་ཆོས་རྣམས་བསྟན་པ་སྟེ་དཔེར་ན་དད་པའི་སྟོབས་་་
བསྐྱེད་པ་ལ་འཇུག་པའི་ཕྱག་རྒྱའི་མདོར། མཚོ་དཔག་ཚད་ལྔ་འབུམ་
པ་པདྨས་ཁེབས་པ་ཞིག་ལ་ལྕགས་ཀྱི་ཤིང་རྟ་མཁའ་ལྡིང་བས་ཀྱང་
མགྱོགས་པའི་རྟས་དྲངས་ཏེ་པདྨའི་འདབ་མའི་འདབ་མ་ཡང་མ་སྣད་
པར་འགྲོ་བའི་སྐད་ཅིག་དེ་ལ་སྦྲུལ་ཤིན་ཏུ་མགྱོགས་པ་གཅིག་བྱུང་སྟེ་་
ལན་བཅུ་སྐོར་བ་དེའི་ལན་ཅིག་ལ་ཀུན་དགའ་བོས་ཆོས་མི་འདྲ་བ
བཅུ་གོ་ཞིང་འཆད་པར་ནུས་སོ། །དེའི་ལན་ཅིག་བཤད་པའི་བར་ལ་
ཤཱ་རིའི་བུས་དེ་འདྲ་བ་སྟོང་གོ་ཞིང་འཆད་པར་ནུས་སོ། །དེའི་གཅིག་
གི་བར་ལ་མོའུ་འགལ་གྱི་བུས་འཇིག་རྟེན་གྱི་ཁམས་བརྒྱད་ཁྲི་རྫུ
.343·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འཕྲུལ་གྱིས་འདའ་བར་ནུས་སོ། །དེའི་གཅིག་འདའ་བར་ལ་སངས་
རྒྱས་ཀྱིས་འཇིག་རྟེན་གྱི་ཁམས་ནམ་མཁའ་དང་མཉམ་པར་གླིང་རེར་
མཛད་པ་བཅུ་གཉིས་རྒྱས་པ་དང་། དམ་པའི་ཆོས་གནས་པ་དང་སྐྱེས་
རབས་ཀུན་ཀྱང་ལྷུན་གྲུབ་ཏུ་སྟོན་པར་བཀའ་སྩལ་བ་ལྟ་བུའོ། །གཏན་
ལ་ཕབ་པར་བསྟན་པའི་སྡེ་ནི་མདོ་གང་དུ་ཆོས་རྣམས་ཀྱི་རང་དང་་་
སྤྱིའི་མཚན་ཉིད་ཕྱིན་ཅི་མ་ལོག་པར་སྟོན་པའོ། །གསུམ་པ་འདི་དག་
སྡེ་སྣོད་གསུམ་དུ་བསྡུ་བ་ལ་གཉིས་ལས་སོ། །།དངོས་ནི་མདོའི་སྡེ་ལ་
སོགས་( ༣༩༢ན)པ་ལྔ་ནི་ཉན་ཐོས་ཀྱི་མདོ་སྡེའི་སྡེ་སྣོད་ཡིན་ཏེ་་་་་་
ཉན་ཐོས་རྣམས་ལའང་ཡོད་པའི་ཕྱིར་དང༌། ཐེག་པ་ཆེན་པོ་དེ་ལྔའི་
མཚན་ཉིད་ཅན་ཡོད་པ་ནི་ཤིན་ཏུ་རྒྱས་པ་དང་རྨད་དུ་བྱུང་བའི་སྡེ་
སྣོད་དུ་འདུ་བའི་ཕྱིར་རོ། །གླེང་གཞིའི་སྡེ་ལ་སོགས་པ་བཞི་ནི་བྱང་
ཆུབ་སེམས་དཔའི་སྡོམ་པའི་ཚུལ་ཁྲིམས་ཀྱང་སྟོན་པས་གཉིས་ཀའི་་་་་་
འདུལ་བའི་སྡེ་སྣོད་ཡིན་ལ་དེ་ཡང་གླེང་གཞི་དངོས་སམ་གཙོ་བོ་དང་་
གཞན་གསུམ་ནི་འཁོར་ཡིན་ནོ། །ཤིན་ཏུ་རྒྱས་པ་དང་རྨད་དུ་བྱུང་བ་
ནི་བྱང་ཆུབ་སེམས་དཔའི་མདོའི་སྡེའི་སྣོད་ཡིན་ཏེ་དེའི་ཁྱད་པར་་
བསམ་གྱིས་མི་ཁྱབ་ཅིང་རྒྱ་ཆེ་བའི་ཁྱད་པར་དང་ལྡན་པའི་ཕྱིར་རོ། །
གཏན་ལ་ཕབ་པ་ནི་ཐེག་པ་ཆེ་ཆུང་གཉིས་ཀའི་མངོན་པའི་སྡེ་སྣོད
ཡིན་ཏེ། དེ་གཉིས་ཀས་ཤེས་བྱའི་གནས་རྣམས་གཏན་ལ་འབེབས་
པའི་ཕྱིར་རོ། །སྡེ་སྣོད་གསུམ་སྟོན་པའི་རྒྱུ་དགུ་ནི་ཅིའི་ཕྱིར་ཞེས་
སོགས་སྨོས་ཏེ། དེ་ལ་ཉེ་བའི་ཉོན་མོངས་པ་ཐེ་ཚོམ་གྱི་གཉེན་པོར་
མདོ་སྡེའི་སྡེ་སྣོད་རྣམ་པར་བཞག་སྟེ་གདུལ་བྱ་རྣམས་ལ་སོམ་ཉི་བྱུང་་
·344-

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
བ་བཅད་པའི་ཆེད་དུ་མདོ་དང་དབྱངས་སྙད་སོགས་བཤད་པའི་ཕྱིར་
རོ༑ །ཉེ་ཉོན་འདོད་པ་བསོད་ཉམས་ཀྱི་མཐའ་དང་ངལ་ཞིང་དུབ་པའི་
མཐའ་གཉིས་ཀྱི་གཉེན་པོར་འདུལ་བའི་སྡེ་སྣོད་རྣམ་པར་བཞག་སྟེ་་་་
གསོག་འཇོག་བྱེད་པས་ལོངས་སྤྱོད་པ་ལ་སོགས་སྤོང་བ་དང་ཚུལ་
ཁྲིམས་དང་ལྡན་པ་ལ་ལྷག་པར་རྙེད་ན་བརྒྱ་སྟོང་རི་བའི་གོས་ལ་་་་་་་་
སོགས་པ་ཡང་གནང་བའི་ཕྱིར་རོ། །རང་གི་ལྟ་བ་མཆོག་ཏུ་འཛིན་
པའི་ཉེ་ཉོན་གྱི་གཉེན་པོར་མངོན་པའི་སྡེ་སྣོད་རྣམ་པར་བཞག་སྟེ་་
དེར་ཆོས་རྣམས་ཀྱི་རང་སྤྱི་རྒྱ་ཆེར་བསྟན་པའི་ཕྱིར་རོ། །ཡང་མདོ་སྡེ
ལ་བརྟེན་ནས་གདུལ་བྱ་རྣམས་བསླབ་པ་གསུམ་ལ་བྱང་བར་བྱེད་དེ་་་
དེ་ལ་དེ་རྣམས་རྒྱས་པར་བརྗོད་པའི་ཕྱིར་དང༌། འདུལ་བ་ལ་བརྟེན་
ནས་ལྷག་པ་ཚུལ་ཁྲིམས་དང་སེམས་ཀྱི་བསླབ་པ་སྒྲུབ་སྟེ་དེས་སོ་སོར་་
ཐར་པའི་སྡོམ་པའི་བསླབ་པའི་ལམ་བསྟན་པ་ལ་བརྟེན་ནས་ཚུལ་་་
ཁྲིམས་ཡོངས་སུ་སྦྱོར་ཞིང་དེ་ཡོངས་སུ་དག་( ༣༩༢བ)པས་འགྱོད་་་་
པ་མེད་པ་སོགས་ཀྱིས་རིམ་གྱིས་སེམས་མཉམ་པར་འཇོག་པའི་ཕྱིར་་་་་
དང་༑ མངོན་པ་ལ་བརྟེན་ནས་ལྷག་པ་ཤེས་རབ་ཀྱི་བསླབ་པ་མངོན་
པར་སྒྲུབ་སྟེ་དེར་ཆོས་རབ་ཏུ་རྣམ་འབྱེད་ཀྱི་ཐབས་རྒྱ་ཆེར་བསྟན་
པའི་ཕྱིར་ཡང་སྡེ་སྣོད་གསུམ་རྣམ་པར་བཞག་གོ །ཡང་མདོ་སྡེ་ལ་
བརྟེན་ནས་ཆོས་ཀྱི་ཚིག་དང་དོན་ལ་བྱེད་པར་བྱེད་དེ། དེ་དག་རྒྱས་
པར་བརྗོད་པའི་ཕྱིར་དང་། འདུལ་བ་ལ་བརྟེན་ནས་ཆོས་དང་དོན་
གཉིས་མངོན་སུམ་དུ་བྱེད་དེ་དེ་གཉིས་མངོན་སུམ་དུ་བྱ་བའི་གཞིའི་་་
གནས་ཡིན་པའི་ཕྱིར་ཏེ། དུལ་བ་ནི་བསླབ་པ་སྒྲུབ་པས་རབ་ཏུ་ཕྱེ་
··345.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་དང་། མངོན་པ་ལ་བརྟེན་ནས་ཕན་ཚུན་འབེལ་བའི་གཏམ་
གྱིས་གཏན་ལ་འབེབས་པ་ལས་གྱུར་པའི་ལུང་གི་ཆོས་ལ་རྫོགས་པར་་་
ལོངས་སྤྱོད་པ་བདེ་བ་ལ་རེག་པར་གནས་པར་འགྱུར་ཏེ་དེར་ཆོས་ཀྱེ་་
རྣམ་པ་མང་པོའི་རང་གི་མཚན་ཉིད་སོགས་ཀྱི་ཆོས་ཉིད་ལ་བྱང་བར་་
བྱེད་པའི་ཕྱིར་ཡང་སྡེ་སྣོད་གསུམ་རྣམ་པར་བཞག་གོ།
དེའི་ཡུལ་ཅན་བཤད་པ།
གཉིས་པ་དེའི་ཡུལ་ཅན་ཤེས་པ་ནི། སྡེ་སྣོད་གསུམ་གྱིས་བསྡུས་
པའི་ཆོས་འདི་དག་ནི་ཐོས་བསམ་སྒོམ་པ་ལས་བྱུང་བའི་ཤེས་རབ་
གསུམ་དང་དེ་དག་དང་མཚུངས་པར་ལྡན་པའི་སེམས་དང་སེམས་་་་་
བྱུང་རྣམས་ཀྱི་སྤྱོད་ཡུལ་ལོ། །དེར་ཞར་ལ་སེམས་སེམས་བྱུང་རྣམས་ཀྱི་
དམིགས་པ་ལ་སོགས་རྣམ་པར་བཞག་པའི་ཕྱིར་དམིགས་པ་དང་་་་
བཅས་པ་ཞེས་སོགས་གསུངས་སོ། །དེ་ལ་ཆོས་རྣམས་ནང་ནས་ཤེས་
རབ་གསུམ་པ་དེ་དག་གི་དམིགས་པ་ནི་མིང་ཚིག་ཡི་གེའི་ཚོགས་ཀྱིས་་
བསྡུས་པའི་མདོའི་སྡེ་ལ་སོགས་པའོ། །རྣམ་པ་ནི་ཕུང་པོ་ཁམས་དང་
སྐྱེ་མཆེད་ལ་སོགས་པ་དང་ལྡན་པའི་བརྗོད་བྱའི་དོན་རྣམས་སོ། །
གནས་ནི་གསུམ་སྟེ་ཐོག་མར་བཤད་པའི་དུས་ན་གཞན་ལས་རྣམ་་་
པར་རིག་པ་གནས་ཡིན་ཏེ་གཞན་གྱིས་བསྟན་པ་ལས་ཐོས་བྱུང་གི
ཤེས་རབ་སྐྱེ་བའི་ཕྱིར་རོ། །དེའི་འོག་ཏུ་དྲན་པ་གནས་ཡིན་ཏེ་ཇི་ལྟར་
ཐོས་པ་བཞིན་རྗེས་སུ་དྲན་པས་གོམས་པའི་ཕྱིར་རོ། །དེའི་འོག་ཏུ་
བག་ཆགས་གནས་ཡིན་ཏེ་དེའི་རྗེས་སུ་དྲན་པ་མེད་ཀྱང་གོམས་པའི་་་
*346.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
བག་(༣༩༣ན)ཆགས་ཀྱི་དབང་གིས་ཕྱིས་སྣང་བར་འགྱུར་བའི
ཕྱིར་རོ། །མཚུངས་པར་ལྡན་པ་ནི་སེམས་སེམས་བྱུང་རྣམས་གཅིག་གི་
གྲོགས་གཅིག་ཡིན་པའི་ཚུལ་གྱིས་ཕུང་པོ་སོགས་དང་ལྡན་པའི་དོན་་
གྱི་རྣམ་པ་རྣམས་ཀྱིས་མདོ་སྡེ་ལ་སོགས་པའི་དམིགས་པ་ཡང་དག་་་་་
པར་རྟོགས་པའི་ཕྱིར་རོ། །
དེའི་དམིགས་བྱའི་རྣམ་དབྱེ་བཤད་པ།
གསུམ་པ་དེའི་དམིགས་པར་བྱ་བའི་རབ་དབྱེ་ལ་གཉིས་ལས། མིང་
གིས་བསྟན་པ་ནི་ཁྱབ་པའི་དམིགས་པ་སོགས་སོ། །སོ་སོའི་དོན་ལ་
བཞི་ལས་དང་པོ་ཁྱབ་པའི་དམིགས་པ་ལ་ཡང་མིང་གི་བསྟན་པ་ནི་
རྣམ་པར་རྟོག་པ་དང་བཅས་པའི་གཟུགས་བརྙན་ལ་སོགས་པའོ། །སོ་
སོའི་ངོ་བོ་ནི་མོས་པ་ཡིད་ལ་བྱེད་པ་ནི་སྦྱོར་ལམ་སོགས་འཇིག་རྟེན
པའི་ཡིད་ལ་བྱེད་པ་སྟེ་དེས་ཞི་ལྷག་གི་དམིགས་པ་བདེན་པའི་དེ་ཁོ་་་་
ན་ཉིད་ལ་མིང་གི་སྒོ་ནས་དམིགས་ཤིང་ཞེན་པར་བྱེད་པ་ཙམ་ཡིན་་
པའི་ཕྱིར་རོ། །དེ་ཁོ་ན་ཡིད་ལ་བྱེད་པ་ནི་འཇིག་རྟེན་ལས་འདས་པ་
དང་དེའི་རྗེས་ལ་ཐོབ་པ་ཡིན་ཏེ་དེས་ཞི་ལྷག་གི་དམིགས་པ་དེ་བཞིན་
ཉིད་ལ་མངོན་སུམ་དུ་དམིགས་པའི་རྣམ་པས་འཇུག་པའི་ཕྱིར་རོ། །
དངོས་པོའི་མཐའ་ནི་ཆོས་རྣམས་ཀྱི་རྣམ་པ་ཇི་སྙེད་ཡོད་པ་དང་ངོ་བོ་
ཇི་ལྟ་བ་བཞིན་དུ་ཡོད་པའོ།། །དང་པོ་ནི་ཕུང་པོ་ལ་སོགས་པ་སྟེ་ཆོས་
ཐམས་ཅད་ཀྱི་དངོས་པོ་འདི་དག་ཙམ་དུ་ཟད་པའི་ཕྱིར་རོ། །གཉིས་
པ་ནི་ཇི་སྙེད་པ་དེ་དག་རྣམ་པ་འདི་དག་ཏུ་ཤེས་པར་བྱ་བ་སྟེ་འདི་་་་་
•347·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྟར༑ འཕགས་པའི་བདེན་པ་བཞིའི་སྒོ་ནས་ཕུང་པོ་སོགས་དེ་དག་ཇི་
ལྟར་མཐུན་མཐུན་དུ་སྡུག་བསྔལ་ཉིད་དུ་ཤེས་པར་བྱ་བ་ནས་ལམ་གྱི་་
བར་དུ་དང་། རྣམ་པའི་སྒོ་ནས་བདེན་པ་རེ་རེ་ལ་བཞི་བཞི་སྟེ་བཅུ་
དྲུག་དང་ཐམས་ཅད་ཀྱང་བྱེ་བྲག་མེད་པར་དེ་བཞིན་ཉིད་དང་ཆོས་་་
ཀྱི་སྡོམ་གྱི་སྒོ་ནས་འདུ་བྱེད་ཐམས་ཅད་མི་རྟག་པ་སོགས་བཞི་དང་།
རྣམ་པར་ཐར་བའི་སྒོ་ནས་གསུམ་སྟེ། དེ་ལ་སྟོང་པ་ཉིད་ནི་གང་ཟག་
དང་ཆོས་ཀྱི་བདག་མེད་པའོ། །སྨོན་པ་མེད་པ་ནི་ཉེར་ལེན་གྱི་ཕུང་ངོ་
ལྔའོ༑ །མཚན་མ་མེད་པ་ནི་སྒྲིབ་གཉིས་ཀྱི་སྤྲོས་པ་ཉེ་བར་ཞི་བའི་མྱང་
འདས་སོ། །དེ་ལྟར་ཡང་མདོ་སྡེ་རྒྱན་ལས། ཏིང་(༣༩༣བ)འཛིན་གྱི་
སྤྱོད་ཡུལ་ནི། བདག་མེད་རྣམ་པ་གཉིས་པོ་དང༌། །བདག་ཏུ་འཛིན་
པའི་རྟེན་དང་ནི།།དེ་རྟག་ཉེ་བར་ཞི་བའི་དོན། །ཞེས་གསུངས་པ་ལྟར་
རོ༑༑ །དགོས་པ་གྲུབ་པ་ནི་གནས་གྱུར་པ་སྟེ་བཤད་ཟིན་ཏོ། །རྣམ་པ་
བཅུ་དྲུག་དང་རྣམ་ཐར་བསྟན་པ་དེ་དག་ཀྱང་གཅིག་གིས་གཅིག
སྡུད་དེ་ཇི་ལྟར་རྣམ་པ་བཅུ་དྲུག་གི་ནང་ནས་སྟོང་པ་ཉིད་ཀྱི་རྣམ་པ་་་
ནི་གཉིས་ཏེ་སྟོང་པ་དང་བདག་མེད་པའི་རྣམ་པའོ། །སྨོན་པ་མེད་
པའི་རྣམ་པ་ནི་དྲུག་སྟེ་མི་རྟག་སྡུག་བསྔལ་རྒྱུ་ཀུན་འབྱུང་རབ་སྐྱེ་རྐྱེན་
གྱི་རྣམ་པ་སྟེ་དེ་དག་གིས་ཁམས་གསུམ་ལ་མི་སྨོན་པའི་ཕྱིར་རོ།
མཚན་མ་མེད་པའི་རྣམ་པ་ནི་རྣམ་པ་ལྷག་མ་བརྒྱད་དེ་འགོག་ལམ་ལ་
མཚན་མར་བྱེད་མི་ནུས་པའི་ཕྱིར་རོ། །སྤྱད་པ་རྣམ་པར་སྦྱོང་བའི་
དམིགས་པ་ནི་ཆགས་སྡང་གཏི་མུག་ང་རྒྱལ་རྣམ་རྟོག་ལ་སྤྱོད་པ་་
རྣམས་ཀྱི་གཉེན་པོར་ནི་གོ་རིམ་བཞིན་དུ་མི་སྡུག་བྱམས་པ་རྟེན་་་་་
*348.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
འབྲེལ་ཁམས་ཀྱི་རབ་དབྱེ་དབུགས་འབྱུང་རྔུབ་རྗེས་སུ་དྲན་པ་རྣམས་
ཏེ་དེ་རྣམས་ཀྱིས་ཆགས་སོགས་ཤས་ཆེ་བ་དང་དེ་དག་ཉེ་བར་ཞི་བར་
བྱེད་པའི་ཕྱིར་རོ། །དེ་ལ་མི་སྡུག་པ་བསྒོམ་པ་ནི་འདོད་ཆགས་རྣམ་པ་
བཞི་སྟེ་ཁ་དོག་གི་དབྱིབས་ཀྱི་རེག་བྱའི་བསྙེན་བཀུར་གྱི་འདོད་
ཆགས་སོ། །དོང་བའི་གཉེན་པོར་རྣམ་པར་སྔོས་པ་སོགས་མི་སྡུག་པ་
བརྗོད་པར་བྱའོ། །གཉིས་པའི་གཉེན་པོར་རྣམ་པར་ཟོས་པ་རྣམ་པར་
འཐོར་བ་ལ་དམིགས་པའོ། །གསུམ་པའི་གཉེན་པོར་རྣམ་པར་འབུས་
གཞིག་པ་དང་རྒྱུས་པས་བྲང་བྲེང་དུ་སྦྲེལ་བའི་ཀེང་རུས་ལ་དམིགས་་་
པའོ༑ །བཞི་པའི་གཉེན་པོར་ཤི་བའི་རོ་གཡོ་བ་མེད་པ་ལ་དམིགས་
པའོ༑ །རུས་པའི་ཀེང་རུས་ལ་ནི་ཆགས་པའི་གཞི་བཞི་པོ་འདི་ཐམས་
ཅད་མེད་པས་ཆགས་པ་ཐམས་ཅད་ཀྱི་གཉེན་པོར་ཀེང་རུས་ཀྱི་མི་་་་
སྡུག་པ་བསྒོམ་པར་བྱའོ། །བྱམས་པ་བསྒོམ་པ་ནི་བདེ་བ་ཚོལ་བའི་
སེམས་ཅན་ལ་དམིགས་ནས་དང་པོར་མཛའ་བཤེས་དང་དེ་ནས་ཐ་་་
མལ་པ་དང་མཐར་དགྲ་ལ་སྟེ་བུ་གཅིག་པ་( ༣༩༤ན)དང་དགྲ་ལ་་་་
བདེ་བ་ཕྲད་འདོད་མཉམ་པར་གྱུར་པ་ན་འབྱོངས་པའོ། །རྟེན་ཅིང་
འབྲེལ་བར་འབྱུང་བ་བསྒོམ་པ་ནི་མ་རིག་པའི་རྐྱེན་གྱིས་འདུ་བྱེད་་་་་་
ཅེས་སོགས་ལུགས་དང་མཐུན་པ་དང་མི་མཐུན་པ་བསྒོམ་པའོ། །
ཁམས་ཀྱི་རབ་ཏུ་དབྱེ་བ་ནི་སྐྱེས་བུ་འདི་ནི་ཁམས་དྲུག་པའོ་ཞེས་པ་་་་
ལྟར་ལུས་འདི་ལ་ཕྱིས་ལ་སོགས་པ་སྲ་བའི་ཆ་རྣམས་སའི་ཁམས་དང་།
གཅི་བ་སོགས་གཤེར་བ་རྣམས་ཆུའི་ཁམས་དང༌། ཟས་འཇུ་བར་བྱེད་
པ་སོགས་མེའི་ཁམས་དང་། རླུང་གྱེན་ཐུར་དུ་རྒྱུ་བ་སོགས་རླུང་གི་
·349·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཁམས་དང་མིག་རྣ་སོགས་ཀྱི་སྦུབས་རྣམས་ནམ་མཁའི་ཁམས་དང་།
མིག་ཤེས་སོགས་རྣམ་པར་ཤེས་པའི་ཁམས་སོ་ཞེས་སོ་སོར་ཕྱེ་ནས་
རིལ་པོའི་འདུ་ཤེས་འཇིག་ཅིང་ཁེངས་པར་མི་འགྱུར་བའོ། །རྣམ་པར་
རྟོག་པ་ལ་སྤྱོད་པའི་གཉེན་པོར་དབུགས་འབྱུང་རྔུབ་པ་རྗེས་སུ་དྲན་
པ་བསྒོམ་པ་སྟེ་དེ་དག་དྲན་པའི་ངོ་བོ་ནི་ཤེས་རབ་ཡིན་ལ། ས་ནི་ཉེར་
བསྡོགས་དང་པོ་གསུམ་དང་བསམ་གཏན་ཁྱད་པར་ཅན་དང་འདོད་
པའི་ས་ན་ཡོད་དེ་ཚོར་བ་བཏང་སྙོམས་ཁོ་ན་དང་ལྡན་གྱི་རྣམ་རྟོག་་་་
དང་རྗེས་སུ་མཐུན་པའི་ཕྱིར་བདེ་སྡུག་དང་མི་ལྡན་ནོ། །བཞི་པ་ཡན་
ཆད་ནི་དབུགས་འབྱུང་རྔུབ་ཀྱི་ས་མ་ཡིན་པའི་ཕྱིར་ཉེར་བསྡོགས་ལ
མི་བརྟེན་ནོ། །དེའི་དམིགས་པ་ནི་རླུང་ཡིན་ནོ། །རྟེན་ནི་འདོད་པའི་ལྷ་
དང་མིའི་རྟེན་ཅན་ཁོ་ན་ཡིན་ནོ། །ཆོས་འདི་པ་ཁོ་ནའི་ཡིན་གྱི་ཕྱི་རོལ་
པའི་ནི་མ་ཡིན་ཏེ་ལུང་མེད་པའི་ཕྱིར་དང་རང་གིས་ཆོས་ཟབ་མོ་མོ་་་་་་་་
མངོན་པར་མི་རྟོགས་པའི་ཕྱིར་རོ།།བསྒོམ་ཚུལ་ནི་བགྲང་བ་དང་རྗེས་
སུ་འགྲོ་བ་དང་འཇོག་པ་དང་ཉེ་བར་རྟོག་པ་དང་བསྒྱུར་བ་དང
ཡོངས་སུ་དག་པ་སྟེ་རྒྱུ་དྲུག་དང་ལྡན་ན་ཡོངས་སུ་རྫོགས་པ་ཡིན་ནོ། '
དེ་ལ་བགྲང་བ་ནི་དབུགས་འབྱུང་བ་དང་རྔུབ་པ་དག་ལ་སེམས་་་་་
གཏད་ནས་མངོན་པར་འདུ་བྱ་བ་མེད་པར་ལུས་དང་སེམས་རྣལ་དུ་་
བཞག་སྟེ་དྲན་པ་ཙམ་གྱིས་གཅིག་དང་གཉིས་ནས་བཅུའི་བར་དུ་དུ་་་་་་
བགྲང་བར་བྱེད་པའོ། །སེམས་མངོན་པར་སྡུད་པ་དང་རྣམ་པར་
གཡེངས་པར་དོགས་པས་ཧ་ཅང་ཉུང་བ་དང་མང་བར་ནི་མ་ཡིན་ནོ། །
( ༣༩༤བ)དེ་ལ་སྐྱོན་གསུམ་ཡོད་དེ་གལ་ཏེ་གཅིག་ན་གཉིས་སུ་་་་་་་
•350·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
འཛིན་ན་མ་ཚང་བར་བགྲངས་པའི་སྐྱོན་ནོ། །གལ་ཏེ་གཉིས་ལ་གཅིག་
ཏུ་འཛིན་ན་ལྷག་པར་གྲངས་པའི་སྐྱོན་ནོ། །གལ་ཏེ་དབུགས་རྔུབ་པ་
ལ་འབྱིན་པར་འཛིན་ན་མ་འབྱིན་པ་ལ་ཡང་རྔུབ་པར་འཛིན་ན
འཚོལ་བར་བགྲངས་པའི་སྐྱོན་ནོ། །དེ་ལས་གཞན་པ་ནི་ཡང་དག་པའི་
བགྲང་བ་ཡིན་ནོ། །བར་སྐབས་སུ་སེམས་གཡེངས་ན་ཡང་མགོ་ནས་
ཏིང་ངེ་འཛིན་མ་ཐོབ་ཀྱི་བར་དུ་བགྲང་བར་བྱའོ། །རྗེས་སུ་འགྲོ་བ་ནི་
འདི་དག་ཐམས་ཅད་ནི་ཇི་སྲིད་གཅིག་ཏུ་འབྱུང་ཞིང་འཇུག །འདི་
དག་ལུས་ཐམས་ཅད་ལ་ཁྱབ་པའམ་ཕྱོགས་གཅིག་ན་རྒྱུ་བ་དག་ཡིན་་་
ཞེ་ན་མངོན་པར་འདུ་བྱ་བ་མེད་པར་དབུགས་རྔུབ་པ་དང་དབྱུང་
བའི་འགྲོས་ཀྱི་རྗེས་སུ་འགྲོ་བ་སྟེ་དེ་འཇུག་པ་ན་ལྐོག་མ་དང་སྙིང་ག་་་
དང་ལྟོ་བ་དང་རྐེད་པ་དང་བརླ་དང་བྱིན་པར་འཇུག་པའི་རིམ་གྱིས་
རྐང་པ་གཉིས་ཀྱི་བར་དུ་རྗེས་སུ་འགྲོ་ལ་འབྱུང་བ་ན་མཐོ་གང་དང་
འདོམས་གང་གི་བར་དུ་དབྱུང་ངོ༌། །འཇོག་པ་ནི་ནོར་བུའི་ཐག་པ་
བཞིན་སྣའི་རྩེ་མོ་ནས་རྐང་པའི་མཐེ་བོའི་བར་དུ་གནས་པར་བལྟ་་་་་་
ཞིང་༑ ཅི་འདི་དག་ཕན་པར་བྱེད་པ་ཞིག་གམ་གནོད་པར་བྱེད་པ་
ཞིག་གྲང་བའམ་དྲོ་བ་ཞིག་ཅེས་རྟོག་པའོ། །ཉེ་བར་རྟོག་པ་ནི་འདི
དག་རླུང་འབའ་ཞིག་མ་ཡིན་གྱི་འབྱུང་བ་ཆེན་པོ་བཞི་དང་འབྱུང་བ་་
ཆེན་པོ་བཞི་དག་རྒྱུར་བྱས་པའི་གཟུགས་དང་དེ་དག་ལ་བརྟེན་པའི་་་
སེམས་སེམས་བྱུང་རྣམས་ཀྱང་ཡོད་དོ་ཞེས་ཕུང་པོ་ལྔར་རྟོག་པར་་་་
བྱེད་པའོ། །བསྒྱུར་བ་ནི་རླུང་ལ་དམིགས་པའི་བློ་བསྒྱུར་ཏེ་ཆོས་མཆོག་
གི་བར་དུ་གོང་ནས་གོང་དུ་དགེ་བའི་རྩ་བ་རྣམས་ལ་ཡང་དག་པར་་་་
•351·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
སྦྱོར་བའོ།། །ཡོངས་སུ་དག་པ་ནི་མཐོང་ལམ་སོགས་ལ་འཇུག་པའོ། །
དབུགས་འབྱུང་དབུགས་རྔུབ་དྲན་པ་ནི། །བགྲང་དང་རྗེས་འགྲོ་
འཇོག་པ་དང༌། །ཉེ་བར་རྟོག་དང་བསྒྱུར་བ་དང༌། །ཡོངས་དག་རྣམ་
པ་དྲུག་ཏུ་འདོད། །ཅེས་པ་ནི་བསྡུ་བའི་ཚིགས་སུ་བཅད་པའོ། །
མཁས་པའི་དམིགས་པ་ནི་ཕུང་པོ་ལ་མཁས་པ་སོགས་ཏེ་སྔར་་་་་་་
བཤད་ཟིན་ལ། ཕྱི་མ་ནི་རྟེན་ཅིང་འབྲེལ་བར་འབྱུང་བ་ལ་མཁས་པ་
ལས་ཁོང་དུ་ཆུད་པར་བལྟ་བར་( ༣༩༥ན) བྱ་སྟེ་དེ་ནི་རྟེན་འབྲེལ་་
གྱི་བྱེ་བྲག་ཡིན་པའི་ཕྱིར་རོ། །དེ་དག་མ་ཕྱེ་བར་ནི་ཡོད་ཅེ་ན། མ་རིག་
པ་ལ་སོགས་པའམ་ཆོས་རྣམས་ལས་འདུ་བྱེད་ལ་སོགས་པའི་ཆོས
རྣམས་མངོན་པར་འབྱུང་བའི་ཕྱིར་རོ།།འདི་དག་རྒྱུ་མེད་པ་ལས་བྱུང་
བ་མ་ཡིན་པ་དང་དབང་ཕྱུག་སོགས་མི་མཐུན་པའི་རྒྱུ་ལས་བྱུང་བ་་་
ཡང་མ་ཡིན་པར་ཡོངས་སུ་སྤངས་པར་ཤེས་པས་དེ་ལྟར་ཤེས་པ་འདི་་
ནི་རྟེན་ཅིང་འབྲེལ་བར་འབྱུང་བ་ལ་མཁས་པ་ཡིན་ལ། །ཆོས་ཙམ་གྱི་
རྒྱུ་ལས་བྱུང་བ་ཡིན་ཀྱང་རྒྱུ་དང་རྗེས་སུ་མཐུན་པར་འབྲས་བུ་འབྱུང་
བ་ཡིན་ཏེ། ལེགས་པར་སྤྱད་པ་ལས་རྣམ་སྨིན་བདེ་བ་དང་ཉེས་པར་
སྤྱད་པ་ལས་རྣམ་སྨིན་སྡུག་བསྔལ་སོགས་འབྱུང་བར་ཡོངས་སུ་བཟུང་
ཞིང་ཤེས་པའི་ཕྱིར་དེ་ལྟར་ཤེས་པ་གང་ཡིན་པའི་གནས་དང་གནས་་
མ་ཡིན་པ་ལ་མཁས་པར་རིག་པར་བྱའོ། །ཉོན་མོངས་པ་རྣམ་པར་
སྦྱོང་བའི་དམིགས་པ་ནི་འཇིག་རྟེན་པའི་ལམ་གྱི་སྐབས་སུའང་འོག་་་་
མ་དང་གོང་མ་རྣམས་ལ་རགས་པ་དང་ཞི་བ་ཉིད་དུ་བལྟ་བ་ཡིན་ཏེ་་་
དེས་ཀུན་ནས་དཀྲིས་པ་རྣམ་པར་གནོན་པའི་ཕྱིར་རོ། །འཇིག་རྟེན་
·352.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ལས་འདས་པའི་ལམ་གྱི་སྐབས་སུ་ནི་བསྡུ་ན་དེ་བཞིན་ཉིད་དང་སྤྲོ་ན་
འཕགས་པའི་བདེན་པ་བཞི་ཡིན་ཏེ་དེས་བག་ལ་ཉལ་ལེགས་པར་
བཅོས་པའི་ཕྱིར་རོ། །
བསམ་བྱུང་གི་རིགས་པ་བཤད་པ།
བཞི་པ་བསམ་བྱུང་གི་རིགས་པ་ནི་ཆོས་ལ་ཉན་བསམ་ལ་སོགས་་་་
བྱ་བར་རྩོམ་པའི་གང་ཟག་མདོ་སྡེ་ལ་སོགས་པའི་ཆོས་རྣམས་ཀྱི་ཚིག་་
དོན་ལ་དཔྱོད་པ་ན་རིགས་པ་དུ་ཞིག་གིས་རྣམ་པར་དཔྱོད་ཅེ་ན་ལྟོས་
པའི་རིགས་པ་སོགས་བཞིས་དཔྱོད་དེ། །ཅིའི་ཕྱིར་རིགས་པ་བཞིར་
རྣམ་པར་བཞག་ཅེ་ན། རིགས་པས་རྣམ་པར་དཔྱོད་པའི་དོན་ནི་
གཉིས་ཏེ་མངོན་གྱུར་དང་ལྐོག་ཏུ་གྱུར་པའོ། །དེའི་དང་པོ་ལ་དཔྱོད་
པའི་རིགས་པ་ནི་གསུམ་སྟེ་རྒྱུ་ལ་དཔྱོད་པ་ནི་ལྟོས་པའི་རིགས་པ་སྟེ་་་་
རྒྱུ་འདིས་ནི་འབྲས་བུ་འདི་བསྐྱེད་པར་བྱེད་དོ་ཞེས་པའི་ཚུལ་གྱིས་སོ།
འབྲས་བུ་ལ་དཔྱོད་པ་ནི་བྱ་བ་བྱེད་པའི་རིགས་པ་སྟེ་འབྲས་བུ་འདི་་་
( ༣༩༥བ)ནི་རྒྱུ་འདི་དང་འདི་ལ་བརྟེན་ནས་འབྱུང་ངོ་ཞེས་པའི་་་་་
ཚུལ་གྱིས་སོ། །རང་གི་རང་བཞིན་ལ་དཔྱོད་པ་ནི་ཆོས་ཉིད་ཀྱི་རིགས་
པ་ཡིན་ཏེ་མེ་ཚ་བའི་རང་བཞིན་དུ་དམིགས་པ་ནི་ཆོས་ཉིད་དོ་ཞེས་་་་
པའི་ཚུལ་གྱིས་སོ། །དེ་ལྟར་ན་མངོན་དུ་གྱུར་པའི་དངོས་པོ་གཅིག་ལ་
ཡང་འདི་དང་པོ་གང་ལས་བྱུང་ཞེས་སྔོན་གྱི་མཐའ་ལ་རྨོངས་པ་དང་།
མཐར་གང་དུ་འགྱུར་ཞེས་ཕྱི་མའི་མཐའ་ལ་རྨོངས་པ་དང་། ད་ལྟ་
འདི་ལྟ་བུའི་རང་ཞིན་དུ་གནས་པ་ཅི་ཞེས་དབུས་ལ་རྨོངས་པ་བསལ་་
·353·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་རིགས་པ་གསུམ་རྣམ་པར་བཞག་གོ །ལྐོག་གྱུར་གྱི་དོན་གྱི་རྒྱུ་
འབྲས་ངོ་བོ་གསུམ་ལ་དཔྱོད་པར་བྱེད་པ་ནི་འཐད་པ་སྒྲུབ་པའི་རིག་་
པ་ཡིན་ཏེ་དེས་ལྐོག་གྱུར་གྱི་དོན་གྱི་དང་ཕྱི་མཐའ་སོགས་ལ་རྨོངས་པ་
རྣམ་པར་བཟློག་པའི་ཕྱིར་རོ། །དེ་ལ་ལྟོས་པའི་རིགས་པ་ནི་མྱུ་གུ་
འབྱུང་བ་ས་བོན་དང་དུས་དང་ཆུ་ལུད་སོགས་ལ་ལྟོས་པ་རྣམ་ཤེས་་་་་་
འབྱུང་བའི་དོན་དང་དབང་པོ་ཡིད་ལ་བྱེད་པ་སོགས་ལ་ལྟོས་པ་ལྟ་བུ་
ནི་གང་ཕྱི་ནང་གི་འདུ་བྱེད་རྣམས་འབྱུང་བར་རང་རང་གི་རྒྱུ་དང་་་་
རྐྱེན་ལ་ལྟོས་པའོ། །བྱ་བ་བྱེད་པའི་རིགས་པ་ནི་མིག་སོགས་དབང་པོ་
རྣམས་ནི་རྣམ་ཤེས་རྣམས་ཀྱི་གནས་ཀྱི་བྱ་བ་བྱེད་ལ་གཟུགས་སོགས་་་
ཡུལ་རྣམས་ནི་དམིགས་པའི་བྱ་བ་བྱེད་པ་སོགས་གང་རང་རང་གི་་་་་་
མཚན་ཉིད་ཐ་དད་པའི་ཆོས་རྣམས་ཀྱི་སོ་སོ་རང་རང་གི་ཐུན་མོང་མ་
ཡིན་པའི་བྱ་བ་བྱེད་པའོ། །འཐད་པ་སྒྲུབ་པའི་རིགས་པ་ནི་གང་སྒྲུང་
པར་བྱ་བའི་དོན་གྱི་ངོ་བོ་དང་ཁྱད་པར་རྣམས་མངོན་སུམ་ལ་སོགས་
པའི་ཚད་མ་དང་མི་འགལ་བར་སྟོན་པར་བྱེད་པའི་གཏན་ཚིགས་སོ། །
ཆོས་ཉིད་ཀྱི་རིགས་པ་ནི་མེ་ཚ་བ་དང་འདུས་བྱས་མི་རྟག་པ་སོགས་་་་་
ཐོག་མ་མེད་པ་ནས་རང་དང་སྤྱིའི་མཚན་ཉིད་དུ་གནས་པའི་ཆོས་་་་་་
རྣམས་ལ་འཇིག་རྟེན་ན་ཡང་མེས་འཚིག་ཆུས་འདྲུལ་བ་སོགས་ཆོས་་་་
ཉིད་དུ་གྲགས་པའོ། །ཇི་སྐད་དུ། འབྱོར་ལྡན་མིག་ནི་རྟག་པ་ནས
བདག་གི་བའི་བར་གྱིས་སྟོང་ངོ༌། །དེ་ཅིའི་ཕྱིར་ཞེ་ན། འདིའི་རང་
བཞིན་འདིའོ་ཞེས་གསུངས་པ་ལྟ་བུའོ། །འདི་ནི་རིགས་པའི་མཆོག
ཡིན་ཏེ། ཀུན་མཁྱེན་གྲུབ་པར་བསྟོད་( ༣༩༦ན) པ་ལས། །རྣམ་གྲོལ་
·354.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ནང་ནས་མི་གཡོ་ལྟར། །ཤེས་རབ་ནང་ནས་ཀུན་མཁྱེན་ལྟར། །རིགས་
པའི་ནང་ནས་ཆོས་ཉིད་ལྟར། །ཁྱོད་ནི་ལུས་ཅན་ཀུན་གྱི་མཆོག །ཅེས་
གསུངས་པ་ལྟ་བུའོ།། །།
དཔྱད་པ་ལས་བྱུང་བའི་མངོན་རྟོགས་བཤད་པ།
ལྔ་པ་དང་དཔྱད་པ་ལས་བྱུང་བའི་མངོན་རྟོགས་ལ་གཉིས་ལས
དང་པོ་སྦྱོར་བའི་དུས་ཀྱི་ཀུན་ཏུ་ཚོལ་བ་བཞི་ནི། ཆོས་ལ་ཞེས་སོགས་
ནས་མིང་ཀུན་ཏུ་ཚོལ་བ་སོགས་སོ། །ཀུན་ཏུ་ཚོལ་བ་ཞེས་བྱ་འདི་ཅི་ཞེ་
ན༑ རྣམ་རིག་ཙམ་ལ་འཇུག་པའི་དོན་དུ་རིགས་པ་བཞི་ལ་བརྟེན་ནས་
ཐོག་མར་ཕྱིའི་གཟུང་བ་རང་བཞིན་མེད་པར་ངེས་པར་རྟོག་པའོ།།དེ་
ལ་མིང་ཀུན་ཏུ་ཚོལ་བ་ནི་གང་མིང་ཚིག་ཡི་གེའི་ཚོགས་རྣམས་ཡིད
ཀྱིས་བརྗོད་པ་ཙམ་གྱི་བཏགས་ཡོད་ཡིན་གྱི་རང་གི་མཚན་ཉིད་ཀྱིས་་་་
ཡོངས་སུ་གྲུབ་པ་མེད་པར་རྟོག་པའོ། །དངོས་པོ་ཀུན་ཏུ་ཚོལ་བ་ནི་ཇི་
ལྟར་མིང་ལ་སོགས་པར་བརྗོད་པ་དེ་ཕུང་པོ་སོགས་རང་མཚན་གྱིས་་་
ཡོངས་སུ་གྲུབ་པ་མེད་པར་ཡིད་ཀྱི་བརྗོད་པ་ཙམ་དུ་རྟོག་ཅིང་དཔྱོད་་
པའོ༑ །ངོ་བོ་ཉིད་དུ་འདོགས་པ་ཚོལ་བ་ནི་བརྗོད་པ་དང་བརྗོད་བྱའི
འབྲེལ་བ་ཉིད་ལྟོ་ལྡིར་བ་ལ་སོགས་པ་དོན་གྱི་ངོ་བོ་ཉིད་དང་བུམ་པ་་་
ཞེས་སོགས་མིང་གི་ངོ་བོ་ཉིད་འདོགས་པ་ཙམ་གྱི་ཐ་སྙད་ཀྱི་རྒྱུ་ཡིན་་་་་
གྱི་མིང་དོན་གྱི་ངོ་བོ་ཉིད་རང་གི་མཚན་ཉིད་ཀྱིས་ཡོངས་སུ་གྲུབ་པ་་་་
མེད་པར་རྟོག་པའོ། །ཁྱད་པར་འཕགས་པ་ཀུན་ཏུ་ཚོལ་བ་ནི་དེ
བཞིན་དུ་བརྗོད་པ་དང་བརྗོད་བྱའི་བརྡ་འབྲེལ་ཉིད་རྟག་མི་རྟག་བླ་་་
355.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ན་ཡོད་མེད་གཟུགས་ཅན་ཡིན་མིན་སོགས་ཁྱད་པར་གྱི་མཚན་ཉིད་་
དུ་འདོགས་ཙམ་གྱི་ཐ་སྙད་གྱི་རྒྱུ་ཉིད་ཡིན་གྱི་དེ་རྣམས་རང་གི་མཚན་
ཉིད་ཀྱིས་ཡོངས་སུ་གྲུབ་པ་མེད་པར་དཔྱོད་ཅིང་རྟོག་པའོ། །ཅིའི་ཕྱིར་
བརྡ་འབྲེལ་ཉིད་ངོ་བོ་དང་ཁྱད་པར་དུ་འདོགས་པའི་ཐ་སྙད་ཀྱི་རྒྱུ
ཡིན་ཞེ་ན། ལྟོ་ལྡིར་བ་ལ་བུམ་པ་ཞེས་པའི་བརྡ་ལ་བྱང་བ་ཁོ་ན་ལ་
བུམ་པ་ཞེས་བརྗོད་པ་ལས་ཀྱང་ལྟོ་ལྡིར་བའི་རྣམ་རྟོག་འབྱུང་ལ་ལྟོ་་་་
ལྡིར་བའི་དོན་མཐོང་བ་ལས་ཀྱང་འདི་བུམ་པའོ་ཞེས་མིང་ལ་རྟོག་པ་་
འབྱུང་བའི་ཕྱིར་( ༣༩༦བ)རོ། །མདོ་སྡེ་རྒྱན་ལས། མིང་དང་དངོས་
དག་ཕན་ཚུན་དུ། །གློ་བུར་བ་ནི་ཉིད་དུ་བཙལ། །ཞེས་དང་། འདོགས་
པ་རྣམ་པ་གཉིས་པོ་དག །དེ་ཙམ་དུ་ནི་ཚོལ་བ་ཡི། །ཞེས་གསུངས་པ་་
ལྟར་རོ། །།གཉིས་པ་འབྲས་བུའི་དུས་ཀྱི་ཡོངས་སུ་ཤེས་པ་ནི་ཆོས་ཀུན
ཏུ་ཞེས་སོགས་ཏེ། །ཇི་ལྟར་བཙལ་བའི་མིང་སོགས་བཞིར་རང་གི་ངོ
བོས་མི་དམིགས་པར་ཡིད་ཀྱིས་བརྗོད་པ་ཙམ་རྣམ་པར་རིག་པ་ཙམ་་་
དུ་ཤེས་པའོ། །ཇི་སྐད་དུ། ཐམས་ཅད་དམིགས་སུ་མེད་པའི་ཕྱིར། །
ཡང་དག་ཡེ་ཤེས་རྣམ་པ་བཞི། །ཞེས་གསུངས་པའོ།།།།
སྒོམ་བྱུང་གི་ས་བཤད་པ།
དྲུག་པ་སྒོམ་བྱུང་གི་ས་ལ་གཉིས་ལས། མིང་གིས་བསྟན་པ་ནི་རྒྱན་
ལས༑ རྒྱུ་མཐུན་ཆོས་ལ་དམིགས་ནས་ནི། །ཚུལ་བཞིན་ཡིད་ལ་བྱེད་པ་
དང་༑ །སེམས་ཀྱི་དབྱིངས་ལ་གནས་པ་དང་། །དོན་ཡོད་པ་དང་མེད་
པ་མཐོང་། །དེ་ནས་མཉམ་པ་ཉིད་དུ་འགྱུར།།ཞེས་པ་ལྟར་རྣལ་འབྱོར་
356.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
གྱི་ས་དེ་ནི་གཞི་ལ་སོགས་པ་རྣམ་པ་ལྔའོ། །སོ་སོའི་ངོ་བོ་ལ་རྒྱུའི་ས་
གཞི་དང་འབྲས་བུའི་ས་དང་གཉིས་ལས། དང་པོ་ལ་རྣལ་འབྱོར་གྱི་
གཞི་ནི་ཚོགས་བསགས་པ་ཆེན་པོའི་གནས་སྐབས་ཀྱི་འཕགས་པའི་་་་་་
བདེན་པ་བཞི་ལས་བརྩམས་ཏེ་བསྟན་པ་རྣམས་ལ་མང་དུ་ཐོས་པ་
ཉིད་དེ་འདི་ཉིད་རྣལ་འབྱོར་གྱི་དང་པོའི་རྒྱུ་ཡིན་པའི་ཕྱིར་རོ། །
བསྐྱེད་པ་ནི་མང་དུ་ཐོས་པ་དེ་ལ་དམིགས་ནས་དེའི་དོན་ལ་ཕྱིན་ཅི་་་་
མ་ལོག་པར་ཚུལ་བཞིན་ཡིད་ལ་བྱེད་ཅིང་དོན་སེམས་པའི་ཚུལ་གྱིས་་་
སེམས་འཛིན་པའོ། །དང་པོ་ནི་ཐོས་པ་དང་ཕྱི་མ་ནི་བསམ་པ་དང་
བསྒོམ་པ་འདྲེན་མའོ། །མེ་ལོང་ལྟ་བུ་ནི་མང་དུ་ཐོས་པ་དེ་ལ་དམིགས་
པའི་ཏིང་ངེ་འཛིན་ཤེས་བྱའི་དངོས་པོ་དང་འདྲ་བའི་གཟུགས་བརྙན་
ལ་རྟོག་པ་མཚན་མ་དང་བཅས་པ་སྟེ་འདི་ནི་འཇིག་རྟེན་པའི་སྒོམ་་་་་
བྱུང་སྦྱོར་བའི་ལམ་གྱིས་བསྡུས་པའོ། །སྣང་བ་ནི་གཟུང་བ་དང་འཛིན་
པ་མི་དམིགས་པར་ཤེས་པར་འཇིག་རྟེན་ལས་འདས་པའི་ཡེ་ཤེས་་་་་་
མཐོང་བའི་ལམ་གྱིས་བསྡུས་པའོ། །དེ་ལ་དགོངས་པའི་ལུང་དོན་མེ་
ལོང་ལྟ་བུ་དང་སྣང་བ་འདི་ལ་དགོངས་ནས་རྣལ་( ༣༩༧ན) འབྱོར་་
རྣམ་པར་དབྱེ་བ་ལ་གདམས་པར། བྱང་ཆུབ་ཀྱི་ཆེད་དུ་སྲན་ཐུབ་པའི་
བྱང་ཆུབ་སེམས་དཔའ་ཚོགས་གཉིས་བསགས་པ་བསྐལ་པ་གྲངས་་
མེད་པ་གསུམ་ལ་ངེས་པར་འབྱུང་བའི་ཆོས་ཉིད་རྟོགས་པ་དང
མཐུན་པའི་ཐོས་པ་ལས་ཚུལ་བཞིན་དུ་ཡིད་ལ་བྱེད་ཅིང་མཉམ་པར་་་
བཞག་པས་ཡིད་ལ་ཤེས་བྱའི་གཟུགས་བརྙན་མཐོང་བ་སེམས་ལས་ཐ་
མི་དད་པས་ན་དེ་ལ་དོན་གྱི་འདུ་ཤེས་ལྡོག་སྟེ་དེ་ནི་དྲོད་ཀྱི་ཡེ་ཤེས་་་་་
·357·

རྗེ་བཙུན་རེད་མདའ་པ་གཞོན་ནུ་བློ་གྲོས་ཀྱིས་མཛད།
།དེ་ནས་སེམས་དེ་ཉིད་དོན་དང་ཆོས་ལྟ་བུར་སྣང་ངོ་ཞེས་རང་གི་
འདུ་ཤེས་ངེས་པར་བཟུང་སྟེ་དེ་ནི་རྩེ་མོའི་ཡེ་ཤེས་སོ། །དེ་ལྟར་ནང་ཀི་
སེམས་ལ་གནས་ནས་བཟུང་བ་ཡོང་ཡེ་མེད་པར་རྟོགས་པར་བྱ་སྟེ་དེ་་
ནི་བཟོད་པའི་ཡེ་ཤེས་སོ། །དེའི་འོག་ཏུ་ལྟོས་པ་གཟུང་བ་མེད་ན་དེ་ལྭ་
ལྟོས་པའི་འཛིན་པ་ཡང་མེད་པར་རྟོགས་པར་བྱ་སྟེ་དེ་ནི་ཆོས་མཆོག་་
གི་ཡེ་ཤེས་སོ། །དེ་ནས་གཟུང་འཛིན་གཉིས་ཀ་མི་དམིགས་པའི་ངེ་
བཞིན་ཉིད་རང་བཞིན་གྱིས་འོད་གསལ་བ་ལ་རེག་ཅིང་མངོན་སུམ་་་
དུ་རྟོགས་པར་བྱ་བ་ནི་མཐོང་བའི་ལམ་མོ། །ཞེས་དོན་ཕུན་སུམ་
ཚོགས་པའི་ཕྱིར་ལེགས་པར་གསུངས་སོ། །ཚིག་ཕུན་སུམ་ཚོགས་པའི་
ཕྱིར་ལེགས་པར་བཀའ་སྩལ་ཏོ། །འབྲས་བུའི་ས་གནས་ནི་སེམས་རང་
བཞིན་གྱིས་འོད་གསལ་བའི་དེ་བཞིན་ཉིད་གློ་བུར་གྱི་ཀུན་ནས་ཉོན་་་
མོངས་པ་རྣམས་ཀྱི་གནས་ངན་ལེན་དང་བྲལ་བའི་མཚན་ཉིད་ཅན་་་
གྱི་གནས་གྱུར་པའོ། །མདོ་སྡེ་རྒྱན་དུ་ཡང་། དེ་འདིའི་གནས་ཡོངས་
གྱུར་པ་སྟེ། །ས་ནི་དང་པོ་ཡིན་པར་འདོད། །ཅེས་གསུངས་སོ། །དེ་ལྟར
ན་རྣལ་འབྱོར་གྱི་ས་འདིས་ནི་རྣལ་འབྱོར་གྱི་རྒྱུ་འབྲས་ངོ་བོ་དང་་་་་་་་
བཅས་པ་བསྟན་ཏེ་དང་པོ་གསུམ་ནི་རྒྱུ་ཡིན་ལ་གནས་གྱུར་ནི་འབྲས་་
བུ་སྟེ་སྣང་བ་ནི་རང་གི་ངོ་བོ་ཡིན་ནོ། །
ཆོས་ལ་མཁས་གནས་བཤད་པ།
བདུན་པ་ཆོས་ལ་མཁས་པ་གནས་ཀྱི་ཁྱད་པར་བཤད་པ་ལ་གཉིས་
ལས༑ དང་པོ་ཆོས་ལྔས་མཁས་པ་བཤད་པ་ནི། གནས་བརྟན་ཀུན་
358.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
དགའ་བོས་ཚེ་དང་ལྡན་པ་ཤཱ་རིའི་བུ་ཆོས་ལྔ་དང་ལྡན་པའི་དགེ་སློང་
གིས་མྱུར་དུ་འཛིན་ཏོ། །ཞེས་སོགས་གསུངས་པའི་མདོའི་དུམ་བུའི་
གཞུང་འཛུགས་པ་ནི་ཇི་( ༣༩༧བ) ལྟར་ན་ཆོས་ལ་མཁས་པས་མྱུར་་
དུ་འཛིན་པ་ཡིན་ཞེ་ན་མང་དུ་ཐོས་པས་ཚིག་དང་ཡི་གེ་ཕལ་ཆེར
ལྕིགས་ཤིང་འཁྲོལ་བའི་ཕྱིར་རོ། །ཇི་ལྟར་ན་དོན་ལ་མཁས་པས་མང་
དུ་འཛིན་པ་ཡིན་ཞེ་ན་ཆོས་མངོན་པ་སོགས་ཀྱི་མཚན་ཉིད་ཤེས་པའི་་
ཕྱིར་ཏེ་ཕུང་པོ་སོགས་ཀྱི་གཏམ་གྱི་གཞིའི་སྐབས་སུ་ཚིག་ལེའུ་མང་དུ་་
ཟླུམས་པའི་ཕྱིར་རོ། །ཇི་ལྟར་ན་ཡི་གེ་དང་ངེས་པའི་ཚིག་ལ་མཁས་
པས་ཚིག་དང་དོན་ལ་ནོར་བར་འཛིན་པས་ལེགས་པར་འཛིན་པ
ཡིན་ཞེ་ན། དང་པོས་ཤེས་བྱ་ཀུན་ལ་མཁྱེན་པས་ན་ཀུན་མཁྱེན་ཅེས་
སོགས་ངེས་པའི་ཚིག་བཟང་པོའི་ཡི་གེ་ཤེས་པའི་ཕྱིར་དང་བདག་
ཉིད་ཀྱིས་ཡུལ་མིའི་ལྗོངས་ཀྱི་ངེས་པའི་ཚིག་ལ་མ་ཞེན་པར་ཐ་སྙད
འདོགས་པར་བྱེད་པ་ཤེས་པའི་ཕྱིར་རོ། །ཅི་ལྟར་ན་སྔོན་དང་ཕྱི་མའི་
མཐའི་དགོངས་པ་ལ་མཁས་པས་ཟིན་པ་ཆུད་མི་གསོན་པ་ཡིན་ཞེ་ན་་
སྔོན་གྱི་མཐའ་བཟུང་བའི་ཆོས་ལ་བརྟེན་ནས་ཕྱི་མའི་མཐའ་དེ་དག་་་
དགོངས་པའི་དོན་ཁོང་དུ་ཆུད་དེ་ཐོས་པ་ཙམ་ལ་ངེས་པར་འབྱུང
བར་བྱ་བར་ཤེས་ནས་དེའི་སྙིང་པོ་ལེན་པའི་ཕྱིར་རོ། །དེ་སྐད་དུ་ཡང་
རྒྱན་ལས། དོན་ཤེས་པས་ནི་ཆོས་རྣམས་ཀུན། །གཟིངས་དང་འདྲ་བ་
ཉིད་དུ་རིག །ཐོས་པས་ཆོག་པར་འཛིན་སྤོང་བ། །དེས་ན་ཆོས་ཞེས་བྱ་
བར་བརྗོད། །ཅེས་གསུངས་པ་ལྟར་རོ། །
གཉིས་པ་ཆོས་ལ་གནས་པ་ལ་གཉིས་ལས། བཙུན་པ་ཆོས་ལ་
•359.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གནས་པའི་དགེ་སློང་ཞེས་བྱ་བའི་མདོ་ལས། བསྒོམ་པ་ལ་མ་བརྟེན་
པར་ཀུན་ཆུབ་པར་བྱེད་པ་དང་ཁ་ཏོན་བྱེད་པ་དང་བཤད་པ་མང་བ་
དང་རྟོག་པ་མང་བ་སོགས་ཐོས་པ་དང་སེམས་པའི་སྦྱོར་བ་འབའ་
ཞིག་གིས་ཀྱང་ཆོས་ལ་གནས་པ་མ་ཡིན་པར་རྣམ་པར་བཞག་སྟེ་་
རྟོགས་པའི་ཆོས་རྣལ་འབྱོར་སོགས་བོར་བའི་ཕྱིར་རོ། །ཐོས་པ་དང་
སེམས་པ་ལ་མ་བརྟེན་པར་བསྒོམ་པའི་སྦྱོར་བ་འབའ་ཞིག་གིས་ཀྱང་་་་
ཆོས་ལ་རྫོགས་པར་གནས་པ་མ་ཡིན་པར་རྣམ་པར་བཞག་སྟེ་ལུང་གི་་
ཆོས་བོར་བའི་ཕྱིར་རོ། །དེའི་ཕྱིར་བཅོམ་ལྡན་འདས་ཀྱིས་ཆོས་ལ་
གནས་པའི་དགེ་སློང་ལས་བརྩམས་ཏེ་ཐོས་( ༣༩༨ན)བསམ་དང་་་་
སྒོམ་པ་གཉིས་ཀ་ལ་བརྟེན་ཏེ་གཉིས་ཀ་ལ་གནས་ན་ཆོས་ལ་གནས་
པར་ཤེས་པར་བྱ་བའི་ཕྱིར།། དགེ་སློང་མདོའི་སྡེ་དང་དབྱངས་ཀྱིས་
བསྙད་པའི་སྡེ་ལ་སོགས་པའི་ཆོས་ཀུན་ཆུབ་པར་བྱེད་པ་དང་ཁ་ཏོན་
བྱེད་པ་དང་བཤད་པ་མང་བ་དང་རྟོག་པ་མང་བ་ཞེས་སོགས་རྒྱ་ཆེར་
བཀའ་སྩལ་ནས་དེའི་འོག་ཏུ་རྣལ་འབྱོར་མི་འདོར་ཞེས་སོགས་
གསུངས་པ་ཡིན་ནོ། །ལུང་གི་དགོངས་པ་བཤད་པ་ནི། ཐོག་མར་ཚིག་
འཛིན་པའམ་ཀུན་ཆུབ་པར་བྱེད་པ་དང་། ཟིན་པའི་འོག་ཏུ་བྱང་བར་
བྱ་བའི་ཕྱིར་ཁ་ཏོན་བྱེད་པ་དང་། གཞན་ལ་བཤད་པ་རྣམས་ཀྱིས
ཐོས་པ་དང་བསམ་པ་ལས་བྱུང་བ་བསྟན་པར་བལྟའོ། །ཏིང་ངེ་འཛིན་
ལ་སྦྱོར་བ་དང་ཆོག་པར་མི་འཇིགས་པ་གཉིས་ཀྱིས་བསྒོམ་པ་ལས་
བྱུང་བ་བསྟན་པར་བྱའོ། །དེ་ལ་ཏིང་ངེ་འཛིན་ལ་སྦྱོར་བ་ནི་གཉིས་ཏེ།
རྒྱུན་དུ་ཆུད་པ་དང་གུས་པར་སྦྱོར་བ་ནི་རྣལ་འབྱོར་མི་འདོར་བ་ཞེས་
·360·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
རྟག་སོགས་ཕྱིན་ཅི་ལོག་ཏུ་མ་ལོག་པར་སྦྱོར་བས་
པས་བསྟན་ལ།
བསྡུས་པ་ནི་ཡིད་ལ་བྱེད་པ་མི་འདོར་བ་ཞེས་པས་བསྟན་པར་བལྟའོ།།
ཆོག་པར་མི་འཛིན་པ་ནི་ནང་དུ་སེམས་ཞི་གནས་སུ་བྱེད་པ་མི་འདོར་
ཞེས་པས་བསྟན་ཏེ། རོ་མྱོང་ན་ཏིང་ངེ་འཛིན་དང་པོ་ཁོ་ནས་ངོམས་
པས་གོང་ནས་གོང་དུ་སྦྱོར་བར་མི་བྱེད་པ་ལས་རོ་མི་མྱང་བས་གོང་་
ནས་གོང་དུ་ཞི་གནས་ལ་སྦྱོར་བར་བྱེད་པའི་ཕྱིར་རོ།
ཤིན་ཏུ་རྒྱས་པ་ཁྱད་པར་དུ་བཤད་པ།
བརྒྱད་པ་ཤིན་ཏུ་རྒྱས་པ་ཁྱད་པར་དུ་བཤད་པ་ལ་བདུན་ཏེ། ཤིན
ཏུ་རྒྱས་པ་ཕ་རོལ་ཏུ་ཕྱིན་པའི་སྡེ་སྣོད་དུ་འཇོག་པའི་རྒྱུ། །དེ་ཟབ་རྒྱས་
སུ་སྟོན་པའི་རྒྱུ། དེ་ལ་ཁ་ཅིག་མི་མོས་པའི་རྒྱུ། མོས་ཀྱང་ངེས་པར་མི་
འབྱུང་བའི་རྒྱུ། དེར་ཆོས་ཀུན་ངོ་བོ་ཉིད་མེད་པ་སོགས་སུ་གསུངས་
པའི་དགོངས་པ། དེར་ཆོས་ལ་ཏིང་ངེ་འཛིན་གྱི་ཕན་ཡོན། དེ་མཆོད་
པར་འོས་པའི་རྒྱུའོ། །དང་པོ་ནི། ཅིའི་ཕྱིར་མདོ་གཞན་ནས་ཤིན་ཏུ་
རྒྱས་པ་ལ་བྱང་སེམས་ཀྱི་ཕ་རོལ་ཏུ་ཕྱིན་པའི་སྡེ་སྣོད་ཅེས་གསུངས་ཤེ
ན་དེར་བྱང་ཆུབ་སེམས་དཔའ་རྣམས་ཀྱིས་སྤྱད་པར་བྱ་བ་ཕ་རོལ་་་་་
(༣༩༨ བ) ཏུ་ཕྱིན་པ་དྲུག་གྲངས་ངེས་པ་སོགས་བཅུའི་སྒོ་ནས་
བསྟན་པའི་ཕྱིར་རོ། །དེ་ལ་གྲངས་ནི་གཉིས་ཏེ་བགྲང་བའི་གྲངས་དང་
དེ་ཙམ་གྱི་གྲངས་སོ། །དེ་ལ་ཕ་རོལ་ཏུ་ཕྱིན་པ་དྲུག་ཅེས་བྱ་བ་ནི་
བགྲང་བའི་གྲངས་སོ། །བྱང་ཆུབ་སེམས་དཔའི་ལམ་མངོན་པར་
མཐོང་བ་དང་ངེས་ལེགས་རྣམ་པ་ཐམས་ཅད་དང་ལྡན་པ་གཉིས
·361·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསུམ་གསུམ་གྱིས་བསྡུས་པའི་ཕྱིར་ཕ་རོལ་ཏུ་ཕྱིན་པ་དྲུག་སྟེ་མི་མང་་
མི་ཉུང་ཞེས་བྱ་བ་ནི་དེ་ཙམ་གྱི་གྲངས་སོ། །མངོན་པར་མཐོ་བ་ནི་
གསུམ་སྟེ་ལོངས་སྤྱོད་ཆེན་པོ་དང་བདག་ཉིད་ཆེན་པོ་དང་ཕྱོགས
ཆེན་པོ་ཉིད་དེ་གོ་རིམ་བཞིན་དུ་སྦྱིན་པ་ཚུལ་ཁྲིམས་བཟོད་པའི་ཕར་་
ཕྱིན་གསུམ་གྱིས་སྒྲུབ་སྟེ་འདི་ལྟར། སྦྱིན་པས་ལོངས་སྤྱོད་ཆེན་པོ་དང་
ཚུལ་ཁྲིམས་ཀྱིས་བདེ་འགྲོའི་ལུས་ཕུན་སུམ་ཚོགས་པ་དང་བཟོད་པས་
སྐྱེ་བོ་ཐམས་ཅད་ཀྱིས་བཀུར་ཞིང་སྔོན་དུ་འགྲོ་བ་ཐོབ་པའི་ཕྱིར་རོ། །
ངེས་པར་ལེགས་པའི་ལམ་ཡང་གསུམ་སྟེ་ཉོན་མོངས་པ་ཟིལ་གྱིས་་
མནན་ནས་དགེ་བ་ལ་སྦྱོར་བའི་ཐབས་དང་སེམས་ཅན་ཡོངས་སུ་་་་་་
སྨིན་པར་བྱ་བའི་ཐབས་དང་སངས་རྒྱས་ཀྱི་ཆོས་ཡང་དག་པར་
བསྒྲུབ་པའི་ཐབས་ཏེ་འདི་དག་ལས་གང་ཡང་རུང་བ་ཞིག་མེད་ན་
ཡང་བྱང་ཆུབ་སེམས་དཔའི་ངེས་ལེགས་མི་འགྲུབ་པའི་ཕྱིར་ན་དེ་
དག་གོ་རིམ་བཞིན་དུ་བརྩོན་འགྲུས་བསམ་གཏན་ཤེས་རབ་ཀྱི་ཕར་་་
ཕྱིན་གྱིས་སྒྲུབ་སྟེ། དེ་ལ་སེམས་ཅན་སྨིན་པའི་ཐབས་ནི་བསམ་གཏན་
ཡིན་ཏེ་དེ་ལ་བརྟེན་ནས་མངོན་ཤེས་སོགས་ཀྱིས་སེམས་ཅན་སྨིན
པར་བྱེད་པའི་ཕྱིར་རོ། །ཡང་མི་གནས་པའི་མྱ་ངན་ལས་འདའ་བའི་
ཐབས་སུ་ཡང་ཕྱིན་དྲུག་ཏུ་ངེས་ཏེ་བྱང་ཆུབ་སེམས་དཔའ་མྱ་ངན་
ལས་འདས་པ་ལ་གནས་པ་ལས་བཟློག་སྟེ་འཁོར་བ་ན་མངོན་པར
མཐོ་བ་གཟུང་བར་བྱའོ། །འཁོར་བ་ལ་གནས་པ་ལས་བཟློག་སྟེ་དེར
ཉོན་མོངས་པ་མེད་པར་བྱའོ། །དེའི་ཕྱིར་དང་པོ་གསུམ་མངོན་པར་
མཐོ་བའི་ཐབས་སོ། །ཕྱི་མ་གསུམ་ཉོན་མོངས་པ་མེད་པའི་ཐབས་ཡིན་
•362·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ཏེ་བརྩོན་འགྲུས་ཀྱིས་གཉེན་པོ་བསྒོམ་ལ་བསམ་གཏན་གྱིས་ཉོན་
མོངས་པ་རྣམ་པར་མནོན་ལ་ཤེས་( ༣༩༩ན) རབ་ཀྱིས་བག་ལ་ཉལ་་
ལེགས་པར་འཇོམས་པའི་ཕྱིར་རོ། །ཡང་སེམས་ཅན་རྗེས་སུ་འཛིན་པ་
དང་ཉོན་མོངས་པའི་གཉེན་པོའི་ཕྱིར་ཡང་ཕྱིན་དྲུག་ཏུ་ངེས་ཏེ་སྦྱིན་་་
པས་བྱང་ཆུབ་སེམས་དཔའ་སེམས་ཅན་རྣམས་ལ་ཡོ་བྱད་སྒྲུབ་པའི་་
སྒོ་ནས་ཕན་འདོགས་པས་རྗེས་སུ་འཛིན་ནོ། །ཚུལ་ཁྲིམས་ཀྱིས་ཕོངས་
པ་དང་གནོད་པ་དང་རྣམ་པར་འཚེ་བ་མི་བྱེད་པའི་སྒོ་ནས་རྗེས་སུ་་་་
འཛིན་ཏེ་རིམ་པར་ལྟར་ལོངས་སྤྱོད་ལུས་དང་སེམས་ལ་གནོད་པ་མི་་་
བྱེད་པའི་ཕྱིར་རོ། །བཟོད་པས་ཕོངས་པ་དང་གནོད་པ་ལ་ཇི་མི་སྙམ་
པས་རྗེས་སུ་འཛིན་ནོ། །ཕྱི་མ་གསུམ་གྱིས་ཉོན་མོངས་པའི་གཉེན་པོ་
བྱེད་དེ་བཤད་ཟིན་པའི་ཚུལ་གྱིས་སོ། །མཚན་ཉིད་བསྟན་པ་ནི། སྦྱིན་
པའི་ཕར་ཕྱིན་ནི་རིགས་ལ་གནས་པའི་བྱང་ཆུབ་སེམས་དཔའ་བྱང་་་་
ཆུབ་ཀྱི་སེམས་ལ་བརྟེན་ནས་སྙིང་རྗེ་སྔོན་དུ་བཏང་བའི་སེམས་ཀྱིས་་་་
བདོག་པ་ཐམས་ཅད་ཡོངས་སུ་གཏོང་བའི་སྒོ་གསུམ་གྱི་ལས་སོ། །དེ་
བཞིན་དུ་ཤེས་རབ་ཀྱི་བར་ལ་སྦྱར་ཏེ་འདི་ནི་བྱེ་བྲག་ཡིན་ཏེ། ཚུལ་
མས་ལ་སྡོམ་པ་ཐམས་ཅད་ཡང་དག་པར་ལེན་པ་དང་མི་མཐུན
ཕྱོགས་རྗེས་སུ་བསྲུང་བའི་དང༌། བཟོད་པ་ལ་གནོད་པ་བྱེད་པ་དང་
སྡུག་བསྔལ་ལ་ཇི་མི་སྙམ་ཞིང་དང་དུ་ལེན་པའི་དང༌། བརྩོན་འགྲུས་
ལ་དགེ་བའི་ཆོས་ཡང་དག་པར་སྒྲུབ་པའི་སྒོ་གསུམ་གྱི་ལས་ཞེས་དང་།
བསམ་གཏན་ལ་སྒོ་གསུམ་གྱི་ལས་ཐམས་ཅད་ལ་དབང་འབྱོར་བའི་་་་་
སེམས་ཀྱི་གནས་པ་དང་། ཤེས་རབ་ལ་སྒོ་གསུམ་གྱི་ལས་ཐམས་ཅད་
·363·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་དབང་འབྱོར་བའི་ཆོས་རབ་ཏུ་རྣམ་པར་འབྱེད་པ་ཞེས་སྦྱར་རོ།
རྣམ་གྲངས་གཞན་ཡང་སྦྱིན་པ་ནི་ཐམས་ཅད་མཁྱེན་པ་ལས་བརྩམས་
པ་དང་དེ་ཉིད་དུ་འགྱུར་བ་དང་དེ་ཉིད་ཡོངས་སུ་འཛིན་པར་དང
ཉིད་ཀྱི་བྱ་བ་བྱེད་དེ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ཡིན་ནོ། །ཚིག་
བཞི་པོ་དེ་དག་ནི་གོ་རིམ་བཞིན་དུ་རྩོམ་པ་དང་བག་ཆགས་དང་སྐུ།་་་
དང་རྒྱུ་མཐུན་པར་རིག་པར་བྱ་སྟེ་ཐམས་ཅད་མཁྱེན་པ་ཉིད་ལས་
བརྩམས་ཏེ་བྱུང་བ་དང་འབྱུང་བའི་སྦྱིན་པ་ཐམས་ཅད་དེར་ཡོངས་་་་་
སུ་བསྔོས་( ༣༩༩བ) པའི་ཕྱིར་རོ། །སྦྱིན་པ་དེ་ཉིད་རྒྱུད་ལ་བག་
ཆགས་བསྒོས་ཏེ་དེ་ལ་ཕྱི་མ་ལ་ཐམས་ཅད་མཁྱེན་པ་ཉིད་དུ་འགྱུར
བའི་ཕྱིར་རོ། །གང་གི་ཚེ་དེ་ཉིད་ཡོངས་སུ་རྫོགས་པ་དེའི་ཚེ་ཆོས་ཀྱི་སྐུ་
ཡོངས་སུ་གྲུབ་པའི་ཚུལ་གྱིས་ཐམས་ཅད་མཁྱེན་པ་ཡོངས་སུ་འཛིན་་
པའི་ཕྱིར་རོ། །དེའི་འོག་ཏུ་ལོངས་སྤྱོད་རྫོགས་པ་དང་སྤྲུལ་པའི་སྐུས་
རྒྱུ་མཐུན་པའི་སྒོ་ནས་ཐམས་ཅད་མཁྱེན་པ་ཉིད་ཀྱིས་བྱ་བ་བྱེད་པའི་་
ཕྱིར་རོ། །དེ་བཞིན་དུ་ཤེས་རབ་ཀྱི་ཕ་རོལ་ཕྱིན་པའི་བར་དུ་སྦྱར་རོ། །
གོ་རིམ་བསྟན་པ་ནི། སྔ་མ་ལ་བརྟེན་ནས་ཕྱི་མ་འབྱུང་བའི་ཕྱིར་ཏེ་
སྦྱིན་པའི་ཕར་ཕྱིན་གྱིས་ཕྱི་ནང་གི་དངོས་པོ་ཐམས་ཅད་ཡོངས་སུ་་་་་་་
གཏོང་བར་བསྒོམས་པས་ལུས་སྲོག་ལ་ཡང་མི་བལྟ་བའི་བྱང་ཆུབ་
སེམས་དཔའ་ལོངས་སྤྱོད་ཀྱི་ཕུང་པོ་ཆེན་པོ་སྤངས་ནས་ཚུལ་ཁྲིམས
ཡང་དག་པར་འཛིན་པར་བྱེད་དོ། །ཚུལ་ཁྲིམས་དང་ལྡན་པས་གཤེ་
ཡང་སླར་མི་གཤེ་བ་ལ་སོགས་པའི་རྣམ་པས་བཟོད་པར་འགྱུར་རོ།། །
གྲང་བ་སོགས་ལ་བཟོད་པས་དེའི་གཞི་ལས་སྦྱོར་བ་མི་ཉམས་པས་
·364.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
བརྩོན་འགྲུས་རྩོམ་པ་ཡིན་ནོ། །བརྩོན་འགྲུས་བརྩམས་པས་སྦྱོར་བའི་
མཐའི་འབྲས་བུ་ཐོབ་པས་བསམ་གཏན་སྒྲུབ་བོ། །བསམ་གཏན་ཕུན་
སུམ་ཚོགས་ཏེ་སེམས་མཉམ་པར་བཞག་པས་ཡང་དག་པ་ཇི་ལྟ་བ་
བཞིན་དུ་ཤེས་པས་འཇིག་རྟེན་ལས་འདས་པའི་ཤེས་རབ་ཐོབ་བོ། །
རྣམ་གྲངས་གཞན་ཡང་སྔ་མ་སྔ་མ་ནི་ཕྱི་མ་ཕྱི་མའི་རྣམ་པར་དག་
པར་བྱ་བའི་གཞི་ཡིན་པའི་ཕྱིར་ཏེ་འདི་ལྟར། ཚུལ་ཁྲིམས་དང་ལྡན་པ་
ནི་སྦྱིན་པས་ཕན་གདགས་པ་ལ་ཚུལ་ཁྲིམས་ཀྱིས་གནོད་པ་མི་བྱེད་་་་
པའི་ཕྱིར་ནི་སྦྱིན་པ་རྣམ་པར་དག་པར་འགྱུར་རོ། །བཟོད་པ་དང་
ལྡན་པ་ནི་གཞན་གྱིས་གནོད་པ་བྱེད་པ་དག་གིས་བསླབ་པའི་གཞི་མི་་
འདྲལ་བས་ཚུལ་ཁྲིམས་རྣམ་པར་དག་པར་འགྱུར་རོ། །བརྩོན་འགྲུས་
བརྩམས་པས་འགྲོ་བའི་སྟོབས་ཀྱི་སེམས་ཅན་གྱི་ཆེད་དུ་འཁོར་བ་་་་་་་
ཁས་བླངས་པ་ནི་སེམས་ཅན་གྱི་ལོག་སྒྲུབ་ཀྱི་སྡུག་བསྔལ་བདེ་བླག་ཏུ་་
བཟོད་པས་བཟོད་པ་རྣམ་པར་དག་པར་འགྱུར་རོ། །བསམ་གཏན་ནི་
བདེ་བ་( ༤༠༠ན)པ་དང་ཡིད་བདེ་དང་བཅས་པས་དེ་དགེ་བའི
ཆོས་ཐམས་ཅད་ལ་སྦྱོར་བའི་ཕྱིར་བརྩོན་འགྲུས་རྣམ་པར་དག་པར་་་་
འགྱུར་རོ། །ཤེས་རབ་དང་ལྡན་པ་ནི་ཆོས་རྣམ་པ་མང་པོ་ལ་རྣམ་པར་
བལྟས་ནས་ནང་དུ་ཞི་བར་བྱེད་པ་ནི་ཏིང་ངེ་འཛིན་རྣམ་པར་འཕེལ་་
བས་བསམ་གཏན་རྣམ་པར་དག་པར་འགྱུར་རོ། །རྣམ་གྲངས་གཞན་
ཡང་ཇི་ལྟར་རགས་པའི་རིམ་པའི་རྣམ་པར་བཞག་སྟེ། ཐམས་ཅད་ལ་
སྦྱིན་པ་རགས་པས་དེ་ཉིད་ཐོག་མར་བཞག་གོ །ཤེས་རབ་ནི་ཐམས་
ཅད་ཀྱི་ནང་ནས་ཕྲ་བས་དེའི་ཕྱིར་ཐ་མར་བཞག་གོ །ངེས་པའི་ཚིག་
·365·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྟན་པ་ནི། ཅིའི་ཕྱིར་སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་ཞེ་ན་སྦྱིན་
པ་ཆེན་པོ་དང་སྐྱོན་མེད་པ་དང་དྲི་མ་མེད་པ་ནི་སྦྱིན་པའི་ཕ་རོལ་ཏུ་
ཕྱིན་པ་ཞེས་བྱའོ། །སྦྱིན་པ་ཆེན་པོ་ནི་ཕྱི་ནང་གི་དངོས་པོ་ཐམས་ཅད་
སྦྱིན་པ་དང་ཡུན་རིང་དུ་སྦྱིན་པའི་ཕྱིར་རོ། །སྐྱོན་མེད་པ་ནི་གནོད་
པས་ཀུན་དུ་ཚོལ་བ་སོགས་སྤངས་པའི་ཕྱིར་རོ། །དྲི་མ་མེད་པ་ནི་མི་
མཐུན་ཕྱོགས་བག་ཆགས་དང་བཅས་ཏེ་སྤངས་པའི་ཕྱིར་རོ། །དེ་
བཞིན་དུ་ཤེར་ཕྱིན་གྱི་བར་དུ་སྦྱར་རོ། །ཚུལ་ཁྲིམས་སོགས་ཀྱི་སྐྱོན་ལྔ་
པ་ནི། བདག་ཏུ་སྒྲོ་འདོགས་པ་སོགས་རྣམ་པར་སྤངས་པའི་ཕྱིར་རོ། །
དེ་ནི་རེ་ཞིག་ཐུན་མོང་གི་ངེས་པའི་ཚིག་ཡིན་ལ། སོ་སོའི་ངེས་ཚིག་ནི།
སྦྱིན་བདག་གི་དབུལ་བ་སེལ་བ་དང་ལེན་པ་པོ་རྣམས་ཀྱི་གདུང་བ་་་་
སེལ་བའི་ཕྱིར་སྦྱིན་པའོ། །དབང་པོ་ཞི་བ་ཐོབ་པ་དང་འགྲོ་བ་བཟང་
པོར་སྦྱོར་བ་དང་བསིལ་བའི་གནས་ཡིན་པས་ཚུལ་ཁྲིམས་ཏེ་རིམ་
པར་ལྟར་དབང་པོ་རྣམས་ཀྱི་སྒོ་སྡོམ་པར་བྱེད་པ་དང་བདེ་འགྲོར་་་་་་
འགྲོ་བའི་རྒྱུར་གྱུར་པ་དང་འགྱོད་པ་མེད་པ་ལ་སོགས་པས་རིམ་གྱིས་
མྱ་ངན་ལས་འདས་པའི་བར་གྱི་གནས་ཡིན་པའི་ཕྱིར་རོ། །ཁྲོ་བའི་ཆ་
བ་སེལ་བ་དང་རྨ་འབྱིན་པའི་སེམས་བཞོངས་པ་སེལ་བ་དང་ཞི་བ་་་་
བརྗོད་པའི་ཕྱིར་བཟོད་པ་སྟེ། རྨ་འབྱིན་པའི་སེམས་ནི་གནོད་པ་བྱེད་
པ་རྣམས་ལ་ལན་དུ་གནོད་པ་བྱེད་པ་ཡིན་ལ་ཞི་བ་བརྗོད་པ་ནི་དེ
དག་ལ་མི་འཇིགས་པར་སྒྲོགས་པའོ། །སེལ་བའི་ཕྱིར་སྤྲོ་བ་དང་འཕེལ་
(༤༠༠བ)བའི་ཕྱིར་སྤྲོ་བ་དང་ལྡན་པས་བརྩོན་འགྲུས་ཏེ་རིམ་པ་་་་་
ལྟར་ཡང་དག་པར་སྤོང་བ་གཉིས་ཀྱིས་མི་དགེ་བའི་ཆོས་དང་འབྲལ་་་
·306·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
བར་བྱེད་པ་དང་། གཉིས་ཀྱིས་དགེ་བའི་ཆོས་ཡང་དག་པར་སྒྲུབ་
པའོ༑ །འཛིན་པ་དང་སྡོམ་པ་དང་འདུལ་བ་དང་ཐོབ་པར་བྱེད་པའི་
ཕྱིར་བསམ་གཏན་ཏེ་རིམ་པ་ལྟར་དམིགས་པ་ལ་སེམས་འཛིན་པ་
དང་རྣམ་གཡེང་ལས་སེམས་སྡོམ་པ་དང་ཀུན་ནས་དཀྲིས་པ་རྣམ་
པར་གནོད་པ་དང་དབང་འབྱོར་བ་ཐོབ་པར་བྱེད་པའོ། །གཞན་གྱིས་
སྨྲས་པ་ཤེས་པ་དང་སོ་སོ་རང་གིས་ཤེས་པ་དང་རྣམ་པ་ཤེས་པ་དང་་་
ཞི་བ་ཐོབ་པ་དང་ཡོན་ཏན་མཆོག་ཏུ་ཕྱིན་པར་བྱེད་པས་ཤེས་རབ་སྟེ་
གོ་རིམ་བཞིན་དུ་གཞན་གྱི་སྒྲ་ལས་ཚུལ་བཞིན་ཡིད་ལ་བྱེད་པ་དང་་་་་་
མཚུངས་པར་ལྡན་པས་དང་འཇིག་རྟེན་ལས་འདས་པའི་རྗེས་ལས་་་་་་
ཐོབ་པས་དང་། སྒོམ་པའི་ལམ་ལ་ཉོན་མོངས་པའི་གཉེན་པོར་གྱུར་
པས་དང་ཡོན་ཏན་ཁྱད་པར་ཅན་མངོན་པར་སྒྲུབ་པའི་ཕྱིར་ཤེས་་་་
རབ་ཏུ་རིག་པར་བྱའོ། །སྒོམ་པ་བསྟན་པ་ནི་ལྔ་སྟེ། འདི་ལྟར། ཕུང་
པོར་བསྟེན་ནས་སྒོམ་པ་སྟེ། །ཡིད་ལ་བྱེད་དང་བསམ་པ་དང་། །ཐབས་
དང་དབང་འབྱོར་དེ་བཞིན་ཏེ། །དེ་དག་ཐམས་ཅད་བརྗོད་པ་ཡིན། །
ཞེས་སོ། །ཇི་སྐད་དུ། རྒྱུ་དང་སྨིན་དང་སྨོན་ལམ་དང་། །སོ་སོར་
བརྟགས་པས་ཕུང་པོ་དྲན། །ཞེས་པ་ལྟར་ཕུང་པོ་ལ་གནས་པའི་སྒོམ་
པ་ལ་བཞི་ལས།། རྒྱུ་ལ་གནས་པ་ནི་རིགས་ཀྱི་སྟོབས་ཀྱིས་ཕ་རོལ་ཏུ་
ཕྱིན་པ་རྣམས་ལ་ནན་ཏན་གྱིས་གོམས་པར་བྱེད་པའོ། །རྣམ་པར་སྨིན་
པ་ལ་གནས་པ་ནི་གང་ལུས་ཕུན་སུམ་ཚོགས་པའི་སྟོབས་ཀྱིས་སོ། །
སྨོན་ལམ་ལ་གནས་པ་ནི་སྨོན་ལམ་གྱི་སྟོབས་ཀྱིས་སོ། །སོ་སོར་བརྟཊ་
པའི་སྟོབས་ལ་གནས་པ་ནི་ཤེས་རབ་ཀྱི་སྟོབས་ཀྱིས་ཕ་རོལ་ཏུ་ཕྱིན་པ་
.367.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་ནན་ཏན་གྱིས་གོམས་པར་བྱེད་དོ། །ཡིད་ལ་བྱེད་པ་ལ་གནས་པའི་
སྒོམ་པ་ནི་བཞི་ལས། མོས་པ་ཡིད་ལ་བྱེད་པས་སྒོམ་པ་ནི་ཕ་རོལ་ཏུ་
ཕྱིན་པ་ཐམས་ཅད་དང་ལྡན་པའི་མདོ་སྡེ་ལ་མོས་པ་སྒོམ་པའོ། །རོ་
མྱང་བ་ཡིད་ལ་བྱེད་པས་སྒོམ་པ་ནི་ཕ་རོལ་ཏུ་ཕྱིན་པ་ཐོབ་པ་རྣམས་་་
ལ་( ༤༠༡ན)ཡོན་ཏན་མཐོང་བའི་ཚུལ་གྱིས་རོ་མྱང་བར་བྱེད་པའོ།།
རྗེས་སུ་ཡི་རང་བ་ཡིད་ལ་བྱེད་པས་སྒོམ་པ་ནི་འཇིག་རྟེན་ཐམས་ཅད་
ཀྱི་སེམས་ཅན་རྣམས་ཀྱི་སྦྱིན་པ་ལ་སོགས་པ་ལ་ཡི་རང་བའོ། །མངོན་
པར་དགའ་བ་ཡིད་ལ་བྱེད་པས་སྒོམ་པ་ནི་བདག་དང་གཞན་གྱི་མ་
འོངས་པའི་ཕ་རོལ་ཏུ་ཕྱིན་པའི་ཁྱད་པར་ལ་དགའ་བའོ། །བསམ་པ་
ལ་གནས་པའི་སྒོམ་པ་ནི་དྲུག་སྟེ་མི་ངོམས་པའི་བསམ་པ་དང་ཡངས་
པའི་བསམ་པ་དང་དགའ་བའི་བསམ་པ་དང་ཕན་གདགས་པའི་་་་
བསམ་པ་དང་གོས་པ་མེད་པའི་བསམ་པ་དང་དགེ་བའི་བསམ་པའོ།
དེ་ལ་བྱང་ཆུབ་སེམས་དཔའི་སྦྱིན་པ་ལ་མི་ངོམས་པ་ནི་བསྐལ་པ་
གངྒཱའི་ཀླུང་གི་བྱེ་མ་སྙེད་ཀྱི་བར་དུ་སྐད་ཅིག་རེ་རེ་ལ་འཇིག་རྟེན་གྱི་་་
ཁམས་གངྒཱའི་བྱེ་མ་སྙེད་རིན་ཆེན་སྣ་བདུན་གྱིས་བཀང་སྟེ་རང་གི
ལུས་དེ་སྙེད་དུ་སྤྲུལ་ནས་སེམས་ཅན་ཐམས་ཅད་ལ་དེ་སྙེད་དུ་རེ་རེ་་་་
ཞིང་སྦྱིན་པར་བྱེད་ཀྱང་མི་ངོམས་པ་ནི་སྦྱིན་པ་ལ་མི་ངོམས་པ་ཡིན་་་་་
ནོ༑ །བྱང་ཆུབ་ཀྱི་སྙིང་པོ་ལ་འདུག་གི་བར་དུ་རྣམ་པ་དེ་ལྟ་བུའི་སྦྱིན་
པ་གཅིག་ནས་གཅིག་ཏུ་བརྒྱུད་པ་སྐད་ཅིག་ཙམ་ཡང་ཉམས་པར་མི་་་
བྱེད་པ་ནི་སྦྱིན་པ་ལ་ཡངས་པའི་བསམ་པ་ཡིན་ནོ། །དེ་ལྟར་སྦྱིན་པའི་
བྱང་ཆུབ་སེམས་དཔས་དགའ་བ་ལྟར་ལེན་པ་པོའི་སེམས་ཅན་རྣམས་
·368·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
དེ་ཙམ་དུ་མི་དགའ་བ་ནི་དགའ་བའི་བསམ་པའོ། །བྱང་ཆུབ་སེམས་
དཔས་སྦྱིན་པའི་ཡུལ་གྱི་སེམས་ཅན་རྣམས་ཀྱིས་བདག་ལ་ཕན་པ
ཆེར་གདགས་པར་སེམས་པ་དེ་ལྟར་སེམས་ཅན་རྣམས་བྱང་ཆུབ་
སེམས་དཔའ་ལ་དེ་ཙམ་དུ་ཕན་པར་མི་སེམས་པ་ནི་ཕན་འདོགས
པའི་བསམ་པའོ། །སྦྱིན་པ་ལས་གྱུར་པའི་བསོད་ནམས་དེ་ལྟ་བུ་ལ་
ལན་ནམ་རྣམ་པར་སྨིན་པ་ལ་རེ་བ་མེད་པ་ནི་གོས་པ་མེད་པའི་་་
བསམ་པའོ། །སྦྱིན་པ་ལས་བྱུང་བའི་བསོད་ནམས་དེ་ལྟ་བུའི་རྣམ་པར་
སྨིན་པ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་རྫོགས་་་
པའི་བྱང་ཆུབ་ཏུ་བསྔོ་བ་ནི་དགེ་བའི་བསམ་པ་ཡིན་ནོ། །ཡང་བྱང་
ཆུབ་སེམས་( ༤༠༡བ) དཔའ་བསྐལ་པ་གངྒཱའི་ཀླུང་གི་བྱེ་མ་སྙེད་དུ་་
ལུས་དེ་སྙེད་དུ་གྱུར་ནས་རྒྱུན་མི་ཆད་པར་ཡོ་བྱད་ཐམས་ཅད་ཀྱིས་་་་་
ཕོངས་ཤིང་སྟོང་གསུམ་མེས་རབ་ཏུ་གང་བ་ན་སྤྱོད་ལམ་རྣམ་བཞི་
བྱེད་ཀྱང་སྐད་ཅིག་རེ་རེ་ལ་ཚུལ་ཁྲིམས་ནས་ཤེས་རབ་ཀྱི་བར་བསྒོམ་་
ཡང་དེས་མི་ངོམས་པ་ནི་ཚུལ་ཁྲིམས་སོགས་ཀྱི་ཕ་རོལ་ཏུ་ཕྱིན་པ་ལྔ་་་་
ལ་མི་ངོམས་པ་ཡིན་ནོ། །དེ་དག་གི་ཡངས་པའི་བསམ་པ་སོགས་ནི་སྔ
མ་བཞིན་ནོ། །རབ་ཏུ་དབྱེ་བ་བསྟན་པ་ནི་རེ་རེ་ལ་གསུམ་གསུམ་སྟེ།
སྦྱིན་པ་གསུམ་ནི་ཆོས་དང་ཟང་ཟིང་མི་འཇིགས་པའི་སྦྱིན་པའོ། །ཚུལ་
ཁྲིམས་གསུམ་ནི་སྡོམ་པ་དགེ་བ་ཆོས་སྡུད་སེམས་ཅན་གྱི་དོན་བྱ་བའི་་
ཚུལ་ཁྲིམས་སོ། །བཟོད་པ་གསུམ་ནི་གནོད་པ་ལ་ཇི་མི་སྙམ་པ་སྡུག་
བསྔལ་དང་དུ་ལེན་པ་ཆོས་ལ་ངེས་པར་སེམས་པའི་བཟོད་པའོ། །1
བརྩོན་འགྲུས་གསུམ་ནི་གོ་ཆ་སྦྱོར་བ་སེམས་ཅན་གྱི་དོན་བྱ་བའི་་་་་་་་་་
•369·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བརྩོན་འགྲུས་སོ། །།བསམ་གཏན་གསུམ་ནི་མཐོང་བའི་ཆོས་ལ་བདེ་
བར་གནས་པའི་ཡོན་ཏན་མངོན་པར་སྒྲུབ་པ་སེམས་ཅན་གྱི་དོན་བྱ
བའི་བསམ་གཏན་ནོ། །ཤེས་རབ་གསུམ་ནི་ཀུན་རྫོབ་ལ་དམིགས་པ་
དོན་དམ་ལ་དམིགས་པ་སེམས་ཅན་གྱི་དོན་ལ་དམིགས་པའི་ཤེས
རབ་བོ། །བསྡུས་པ་བསྟན་པ་ནི། དགེ་བའི་ཆོས་ཀུན་འདི་དྲུག་གིས་
བསྡུས་ཤིང་འདི་དྲུག་ཀྱང་དེ་དག་གིས་བསྡུས་ཏེ། དེའི་མཚན་ཉིད་
དད་སོགས་དེ་དང་མཐུན་པ་དང་སྟོབས་བཅུ་སོགས་དེ་དག་གིས་་་་
འབྲས་བུ་ཡིན་པའི་ཕྱིར་རོ། །མི་མཐུན་པའི་ཕྱོགས་བསྟན་པ་ནི། སེར་
སྣ་དང་འཆལ་བའི་ཚུལ་ཁྲིམས་དང་ཁྲོ་བ་དང་ལེ་ལོ་དང་རྣམ་པར་་་་་
གཡེངས་པ་དང་འཆལ་བའི་ཤེས་རབ་རྣམས་ཀྱིས་ཀུན་ནས་ཉོན
མོངས་པ་ཀུན་བསྡུས་སོ། །ཡོན་ཏན་གྱི་བསྔགས་པ་བསྟན་པ་ནི། ཕྱུག་
པོ་དང་བདེ་འགྲོ་དང་གཡོག་འཁོར་མང་བ་དང་ལས་ཀྱི་མཐའ
འགྲུབ་པ་དང་གནོད་པ་ཆུང་བ་དང་རིག་པའི་གནས་ཀུན་ལ་མཁས་
པ་རྣམས་ཁ་ན་མ་ཐོ་བ་མེད་ཅིང་བྱང་ཆུབ་ལ་རིག་གི་བར་དུ་འགྲོ་བ་་
ཀུན་གྱི་དོན་བྱ་བ་ཉེ་བར་གནས་པ་རྣམས་སོ། །གཅིག་ལ་གཅིག་རྣམ་
པར་ངེས་པ་བསྟན་( ༤༠༢ན)པ་ནི་གསུམ་སྟེ། སྦྱོར་བ་ལས་གྱུར་པ
རབ་ཏུ་དབྱེ་བ་ལས་གྱུར་པ། རབ་ཏུ་ཕྱེ་ནས་བསྟན་པ་ལས་གྱུར་པའོ། །
དང་པོ་ནི། ཕ་རོལ་ཏུ་ཕྱིན་པ་རེ་རེ་ཡང་དྲུག་དྲུག་ཚང་བར་ཉམས་
སུ་ལེན་པའོ། །
གཉིས་པ་ནི་ངོ་བོ་ཉིད་ཀྱིས་རབ་ཏུ་བྱེད་པ་དང་རྗེས་སུ་བྱེད་པས་
རབ་ཏུ་བྱེད་པ་དང་། རྗེས་སུ་སྦྱོར་བས་རབ་ཏུ་བྱེད་པ་དང་། བསྐྱེད་
·370.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
པས་རབ་ཏུ་བྱེད་པའོ། །དང་པོ་ནི་གཏོང་བ་དང་གནོད་པ་སྡོམ་པ་
དང་ཇི་མི་སྙམ་པ་དང་མངོན་པར་སྤྲོ་བ་དང་སེམས་གནས་པ་དང་་་་་
རབ་ཏུ་རྣམ་པར་འབྱེད་པ་སྟེ་སྦྱིན་པ་ལ་སོགས་པའི་ངོ་བོ་ཉིད་དོ། །
གཉིས་པ་ནི་སྦྱིན་སོགས་ལ་སྦྱོར་བ་ནི་དེ་ལས་གཞན་པའི་ཕ་རོལ་ཏུ་་་་་
ཕྱིན་པ་རྣམས་ཀྱི་རྗེས་སུ་འཇུག་པ་སྟེ་སྔ་མ་བཞིན་ནོ། །གསུམ་པ་ནི་
དྲུག་པོ་འཛིན་དུ་འཇུག་པ་དང་བསྔགས་པ་བརྗོད་པ་དང་ཞུགས་པ་་་
ལ་རབ་ཏུ་དགའ་བའོ། །བཞི་པ་ནི་དྲུག་པོ་གཞན་གྱི་རྒྱུད་ལ་འཇོག
པའོ༈།རབ་ཏུ་ཕྱེ་ནས་བསྟན་པར་གྱུར་བ་ནི་སྦྱིན་པ་ཕ་རོལ་ཏུ་ཕྱིན་པ
གང་ཡིན་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡང་དེ་ཡིན་ནམ་ཞེ་ན་་་
ཆོ་ག་འོག་མ་དང་སྦྱར་ཏེ། ཕ་རོལ་ཏུ་ཕྱིན་པ་དྲུག་ཀ་ཡང་ཆོས་ཀྱི་སྦྱིན་
པ་ཡིན་པའི་ཕྱིར་རོ། །སྦྱིན་པའི་ཕ་རོལ་ཏུ་ཕྱིན་པ་ཡིན་ལ་ཚུལ་ཁྲིམས་
ཀྱི་ཕ་རོལ་ཏུ་ཕྱིན་པ་མ་ཡིན་པ་ཡོད་དེ་ཚུལ་ཁྲིམས་ཀྱི་ཕར་ཕྱིན་གྱིས་་་
མ་ཟིན་པའི་སྦྱིན་པའི་ཕར་ཕྱིན་ནོ། །དེ་བཞིན་དུ་ཤེས་རབ་ཀྱི་བར་དུ་
སྦྱིན་པའི་ཕ་རོལ་ཏུ་ཕྱིན་པ་ཚིག་འོག་མ་དང་སྦྱོར་བ་བྱའོ། །སྦྱིན་པ་
གང་ཡིན་པ་དེ་ཐམས་ཅད་ཕ་རོལ་ཏུ་ཕྱིན་པ་ཡིན་ནམ་ཞེ་ན་མུ་
གསུམ་དུ་འགྱུར་ཏེ་སྦྱིན་པ་ཡིན་ལ་ཕ་རོལ་ཏུ་ཕྱིན་པ་མ་ཡིན་པ་ནི་་་་་་
གང་བྱང་ཆུབ་ཆེན་པོར་ཡོངས་སུ་མ་བསྔོས་པའི་སྦྱིན་པའོ། །གཉིས་ཀ་
ཡིན་པ་ནི་དེར་བསྔོས་པའི་སྦྱིན་པའོ། །གཉིས་ཀ་མ་ཡིན་པ་ནི་རྣམ་པ་
དེ་དག་ལ་གཏོགས་པ་སྟེ་ཤེས་རབ་ཀྱི་བར་དུ་མུ་གསུམ་གསུམ་སྦྱར
རོ༑ །གཉིས་པ་ཤིན་ཏུ་རྒྱས་པ་ཟབ་པ་དང་རྒྱ་ཆེ་བར་བསྟན། དེའི་
འབྲས་བུ་ནི་རྣམ་མཁྱེན་ཉིད་སྦྱིན་སོགས་ཀྱི་འབྲས་བུ་རྒྱ་ཆེ་བ་ཤེར་
·371·•

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིན་སྤྱོད་ཡུལ་དང་བཅས་པའི་འབྲས་བུ་གཏིང་དཔག་དཀའ་བས་་་་་
ཟབ་པའི་ཕྱིར་རོ།།
གསུམ་པ་ནི། ཅིའི་ཕྱིར་( ༤༠༢བ)དེ་ལ་ཁ་ཅིག་མི་མོས་ཤིང་དེའི་
དོན་ལ་སྐྲག་པར་འགྱུར་ཞེ་ན་ཐེག་པ་ཆེན་པོའི་ཆོས་ཉིད་ཀྱི་རིགས་པ་
དང་བྲལ་བས་རང་བཞིན་གྱི་སེམས་དམན་པའི་ཕྱིར་དང་རིགས་ཡོང་
དུ་ཟིན་ཀྱང་བྱང་ཆུབ་ཆེན་པོ་ལས་བརྩམས་ཏེ་སྨོན་ལམ་སོགས་དགེ་་་
བའི་རྩ་བ་མ་བསྐྱེད་པའི་ཕྱིར་དང་། དགེ་བའི་རྩ་བ་བསྐྱེད་དུ་ཟིན་
ཀྱང་ཐེག་པ་ཆེན་པོ་སྤོང་བའི་སྡིག་པའི་གྲོགས་པོས་ཡོངས་སུ་ཟིན
པའི་ཕྱིར་རོ། །མདོ་སྡེ་རྒྱན་ལས་ཀྱང་། རིགས་མེད་གྲོགས་ངན་སྔོན་
དགེ་མ་བསགས་བློ་མ་སྦྱངས། །ཆོས་འདིས་སྐྲག་འགྱུར་འདི་ནི་དོན
ཆེན་འདི་ལས་ལྷུང་། །ཞེས་གསུངས་པ་ལྟར་རོ། །
བཞི་པ་ནི། ངོ་བོ་ཉིད་མེད་པ་སོགས་གསུངས་པའི་དགོངས་པ་མི
ཤེས་པ་ཀུན་རྫོབ་ལ་ཡང་སྐུར་བ་འདེབས་པ་ཁ་ཅིག་མོས་ཀྱང་དེས་
འཁོར་བ་ལས་ངེས་པར་མི་འབྱུང་ཞིང་མངོན་པར་འདོད་པའི་གོ་
འཕང་མ་ཐོབ་པ་ཅི་ཞེ་ན། ལན་ལ་གཉིས་ལས། དང་པོ་ནི་རང་ཉིད་ཀྱི་
ལྟ་བ་མཆོག་ཏུ་འཛིན་པ་ཆོས་ཐམས་ཅད་ངོ་བོ་ཉིད་མེད་དོ་ཞེས་པའི་
དོན་ལ་སྒྲ་ཇི་བཞིན་དུ་ཞེན་ནས་དངོས་པོ་ཐམས་ཅད་ལ་སྐུར་བ
འདེབས་པའི་ཕྱིར་ཏེ་ཇི་ལྟ་བ་བཞིན་དུ་མ་རྟོགས་པས་ཚུལ་བཞིན་དུ་་
སྒྲུབ་པར་མི་ནུས་ལ་མ་བསྒྲུབས་ན་འབྲས་བུ་མི་ཐོབ་པའི་ཕྱིར་རོ། །དེ
བཞིན་དུ་གཞན་ལ་ཡང་སྒྲ་ཇི་བཞིན་དུ་མངོན་པར་ཞེན་ནས་ཐེག་པ་་
ཆེན་པོ་ལས་ངེས་པར་འབྱུང་སྟེ་ཐེག་པ་ཆེན་པོ་ནི་གདུལ་བྱ་ཉེ་བར་་་་
•·372.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
གནས་པ་ལ་ལྟོས་ནས་དགོངས་པ་སྣ་ཚོཊ་ཀྱིས་གསུངས་པའི་ཕྱིར་རོ།
དེ་སྒྲུབ་བྱེད་ཀྱི་མདོ་ལས་དོན་བསྟན་པ་ནི། མོས་ཀྱང་ངེས་པར་མི་
འབྱུང་བ་འདི་ལ་དགོངས་ནས་བཅོམ་ལྡན་འདས་ཀྱིས་ཆོས་ཀྱི་མེ་་
ལོང་ཆེན་པོའི་ཆོས་ཀྱི་རྣམ་གྲངས་དད་པ་ཆེར་འབྱུང་བའི་མདོ་ལས་་་
མདོའི་ངག་ནི་བྱང་ཆུབ་སེམས་དཔའ་ཞེས་པས་ཐེག་པ་ཆེན་པོ་ལ་
མོས་པ་བསྟན་ཏེ་སྒྲ་ཇི་བཞིན་དུ་མངོན་པར་ཞེན་ནས་ཚུལ་བཞིན་མ་་
ཡིན་པ་མི་རིགས་པར་ཆོས་གསུང་རབ་ཀྱི་དོན་རྣམ་པར་འབྱེད་པ་ལ་་
ལྟ་ངན་ཉི་ཤུ་རྩ་བརྒྱད་འབྱུང་ངོ༌། །དེ་དག་བཤད་པ་ལ་གཉིས་ལས།
ལྟ་བའི་ངོ་བོ་བཅུ་བདུན་ནི། ཆོས་ཐམས་ཅད་ངོ་བོ་ཉིད་མེད་པ་དང་
མ་སྐྱེས་པ་(༤༠༣ན)སོགས་སུ་བསྟན་པའི་དགོངས་པ་ལ་མི་མཁས་་
པས་སྒྲ་ཇི་བཞིན་པར་ཞེན་ཏེ་མ་སྐྱེས་པ་དང་མེད་པ་སོགས་ཀྱི་མཚན་
མར་ཞེན་པ་ནི་མཚན་མའི་ལྟ་བའོ། །དེའི་འོག་ཏུ་ངོ་བོ་ཉིད་གསུམ་
ལས་སྐུར་བ་འདེབས་པ་ནི་རིམ་པ་ལྟར་བཏགས་པ་སོགས་གསུམ་ལ་
སྐུར་བ་འདེབས་པའི་ལྟ་བའོ། །དེ་ལྟར་དེ་དག་རྣམ་པ་ཐམས་ཅད་ལ་
སྐུར་བ་འདེབས་པ་ན་རང་གི་ལྟ་བ་དེ་རྣམ་པར་བཞག་པའི་ཕྱིར་་་་་་་་
རིགས་པ་འགའ་ཞིག་ཡོངས་སུ་འཛིན་པ་དང་། ངེས་པའི་དོན་གྱི་མདོ་
སྡེ་གང་དག་བརྗོད་དུ་མེད་པའི་ཆོས་ཉིད་སྟོན་པ་དེ་ཐམས་ཅད་རང་་
གི་ལྟ་བ་དང་མཐུན་པར་ཡོངས་སུ་བསྒྱུར་བ་ནི་རིམ་པ་ལྟར་ཡོངས་སུ་
འཛིན་པ་དང་བསྒྱུར་བར་ལྟ་བའོ། །དེ་དག་ཡང་ལྟ་བ་འདི་འདྲ་བར་
གྱུར་ཏེ་ལྟ་བ་འདི་ལྟ་བུ་ལ་བརྟེན་ནས་དགེ་བའམ་མི་དགེ་བ་གང་
སྤྱད་ཀྱང་རུང་ཁ་ན་མ་ཐོ་བ་མེད་ཅིང་དགེ་བར་འགྱུར་བ་དང་ལྟ་བ་་་
373.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དེས་སྔོན་བསགས་པའི་སྒྲིབ་པ་ལས་ངེས་པར་འབྱུང་བར་འཛིན་པ་་
ནི་རིམ་པ་ལྟར་ཁ་ན་མ་ཐོ་བ་མེད་པ་དང་ངེས་པར་འབྱུང་བར་ལྟ་་་་
བའོ༑ །ལྟ་བ་དེ་དང་མི་མཐུན་པ་ཕུང་པོ་ལ་སོགས་པ་རྣམ་པར་འཇོག་
པའི་ཉན་ཐོས་ཀྱི་སྡེ་སྣོད་རྣམས་ཁྱད་དུ་གསོད་པ་དང་རང་གི་ལྟ་བ་་
ལ་མི་མོས་པ་ཉན་ཐོས་ཀྱི་ཐེག་པ་དག་ལ་རབ་ཏུ་སྡང་བ་ནི་རིམ་པ་་་་་
ལྟར་དབང་ཟ་བ་དང་རབ་ཏུ་འཁྲུག་པའི་ལྟ་བའོ། །ཡང་རང་གི་ལྟ་
བའི་ཚུལ་དུ་སྟོང་པ་ཉིད་དང་མཚན་མེད་སྨོན་མེད་ཇི་ལྟ་བ་བཞིན་དུ་
རྣམ་པར་བཞག་གོ་སྙམ་ནས་རྣམ་ཐར་སྒོ་གསུམ་གྱི་མཚན་ཉིད་ཕྱིན་་
ཅི་ལོག་ཏུ་རྣམ་པར་འཇོག་པ་དང་གང་དག་ཆོས་ཉིད་འདི་ལྟ་བུ་ལ་་་
འཛུད་པ་དེ་དག་ནི་བསོད་ནམས་ཀྱི་ཕུང་པོ་དཔག་ཏུ་མེད་པ་བསྐྱེད་་
དོ་སྙམ་པ་ནི་རིམ་པ་ལྟར་ཕྱིན་ཅི་ལོག་དང་འཕེལ་བའི་ལྟ་བའོ། །གང་
གི་ཚེ་དེ་དག་ལྟ་བ་དེ་ལས་བརྩམས་ནས་དྲིས་པ་ན་རང་ཉིད་ཅི་ཡང་་་་
ཁས་མི་ལེན་ཞིང་ཚིག་ངོར་དང་ལྟག་ཆོད་ཀྱིས་གཞན་ལ་འདྲི་ཞིང་་་་
རྒོལ་བ་ནི་རིམ་པ་ལྟར་ཁས་མི་ལེན་པ་དང་ངན་གཡོའི་ལྟ་བའོ། །གང་
དག་ལྟ་བ་( ༤༠༣བ) འདི་ལྟ་བུ་དང་རྗེས་སུ་མཐུན་པར་སྒྲུབ་པ་དེ་་་
དག་ནི་སངས་རྒྱས་བཅོམ་ལྡན་འདས་རྣམས་ལ་མཆོད་པ་དང་རིམ་་་
གྲོ་བྱེད་པར་འཛིན་པ་ནི་བཀུར་སྟིའི་ལྟ་བའོ། །མཁས་པ་གཞན་གྱིས་
ལྟ་བ་དེ་ལུང་དང་རིགས་པའི་སྒོ་ནས་ལེགས་པར་སུན་ཕྱུང་ཡང་མི་
འདོར་ཞིང་འདི་ཉིད་བདེན་གྱི་གཞན་ནི་དོན་མེད་དོ་སྙམ་པ་ནི
རྨོངས་པ་བརྟན་པའི་ལྟ་བའོ། །ཇི་སྐད་བསྟན་པའི་ལྟ་བ་དེ་དག་གི་
བག་ཆགས་གནས་ངན་ལེན་གང་ཡིན་པ་ནི་རྩ་བའི་ལྟ་བ་ཡིན་ནོ། །དེ་
·374·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
དག་སྐྱོན་གྱི་སྒོ་ནས་བཤད་པ་བཅུ་ནི། མཚན་མའི་ལྟ་བ་ནི་ལྟ་བ་མ་
ཡིན་པར་ལྟ་བ་ཞེས་བྱ་སྟེ་མེད་པ་ལ་སོགས་པའི་མཚན་མ་ལ་མངོན་་་་
པར་ཞེན་པ་ཉིད་དུ་གྱུར་ཀྱང་མཚན་མ་ཐམས་ཅད་ལ་མངོན་པར
ཞེན་པ་མེད་དོ་སྙམ་པའི་འདུ་ཤེས་ཅན་དུ་འགྱུར་བའི་ཕྱིར་རོ།
བཏགས་པའི་ལྟ་བ་སོགས་གསུམ་ནི་སྦྱོར་བ་སེལ་བའི་ལྟ་བ་ཡིན་ཏེ
ཐམས་ཅད་ལ་སྐུར་བ་འདེབས་པའི་ལྟ་བ་ནི་འབད་པ་དོན་མེད་པའི་་
འདུ་ཤེས་ཅན་དུ་འགྱུར་བའི་ཕྱིར་རོ། །ཡོངས་སུ་འཛིན་པ་དང་བསྒྱུར་
བའི་ལྟ་བ་ནི་ངེས་པར་འབྱིན་པ་མ་ཡིན་པའི་ལྟ་བ་ཡིན་ཏེ་ཐབས་མ་་་
ཡིན་པ་ལ་སྦྱོར་བ་ནི་དེའི་འབྲས་བུ་མི་ཐོབ་པའི་ཕྱིར་རོ། །ཁ་ན་མ་ཐོ་
བ་མེད་པ་དང་ངེས་པར་འབྱུང་བའི་ལྟ་བ་ནི་སྒྲིབ་པ་ལ་སོགས་པའི་་་་་
ལྟ་བ་སྟེ་ལོག་པར་སྒྲུབ་པའི་སྒྲིབ་པ་ཟད་མི་སྲིད་པའི་ཕྱིར་རོ། །དབང་
ཟ་བ་དང་རབ་ཏུ་འཁྲུག་པའི་ལྟ་བ་ནི་བསོད་ནམས་མ་ཡིན་པ་འཕེལ་
བའི་ལྟ་བ་སྟེ་དམ་པའི་ཆོས་དང་ཚངས་པ་མཚུངས་པར་སྤྱོད་་པ་
རྣམས་ལ་ལོག་པར་སྒྲུབ་པའི་སྒོ་ནས་རྨས་པ་ཆེན་པོ་ཐོབ་པའི་ཕྱིར་་་་་
རོ༑།ཕྱིན་ཅི་ལོག་དང་འཕེལ་བའི་ལྟ་བ་ནི་འབྲས་བུ་མེད་པའི་ལྟ་བ་སྟེ་
ཡང་དག་པ་མ་ཡིན་པའི་ཆོས་ཉིད་རྣམ་པར་འཇོག་པ་དང་འཛིན་དུ་་
འཇུག་པས་ཁྱད་པར་མི་ཐོབ་པའི་ཕྱིར་རོ། །ཁས་མི་ལེན་པ་དང་ངན་
གཡོའི་ལྟ་བ་ནི་ཆད་པས་བཅད་པའི་ལྟ་བ་སྟེ་རིགས་པ་མ་ཡིན་པས་་
རྒོལ་ན་རྒྱལ་བ་མ་ཐོབ་པར་ཚར་བཅད་ཐོབ་པའི་ཕྱིར་རོ། །བཀུར་
སྟིའི་ལྟ་བ་ནི་སྐུར་བ་འདེབས་པའི་ལྟ་བ་སྟེ་དེ་མི་གསུང་བ་ལ་དེ་་་་་་་་
གསུང་བར་སྒྲོ་འདོགས་པའི་ཕྱིར་རོ། །རྨོངས་པ་( ༤༠༤ན) བརྟན་
·375.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ལྟ་བ་ནི་བསྙད་པ་མ་ཡིན་པའི་ལྟ་བ་སྟེ་ལོག་པར་མངོན་པ་ཞེན་་་
པ་དང་འབེལ་བའི་གཏམ་བྱ་བ་བཀག་པའི་ཕྱིར་རོ། །རྩ་བའི་ལྟ་བ་ནི་
ལྟ་བ་ཆེན་པོ་སྟེ་དེ་ལས་ཕྱི་མ་ལས་ལྟ་བར་གྱུར་པ་ཐམས་ཅད་བརྟན
ཤིང་རྒྱས་པར་འགྱུར་བའི་ཕྱིར་རོ། །ལྟ་བ་ཉི་ཤུ་རྩ་བདུན་པོའི་འདི་
དག་ཐམས་ཅད་ནི་མངོན་པའི་ང་རྒྱལ་གྱི་ལྟ་བ་ཡིན་ཏེ་ཡང་དག་པ་་་་་
མ་ཡིན་པའི་མངོན་པའི་ང་རྒྱལ་གྱིས་བསླང་བའི་ཕྱིར་རོ། །དེའི་ཕྱིར་
མདོ་དེ་ཉིད་ལས། དེའི་འོག་ཏུ། འདི་དག་ནི་བཅུ་བདུན་ཡིན་ཡང
བཅུར་འགྱུར་རོ། །བཅུ་ཡིན་ཡང་བཅུ་བདུན་དུ་འགྱུར་རོ། །ཉི་ཤུ་རྩ་
བདུན་ཡིན་ཡང་གཅིག་ཏུ་འགྱུར་རོ། །གཅིག་ཡིན་ཡང་ཉི་ཤུ་རྩ་བདུན་
དུ་འགྱུར་རོ། །ཞེས་གསུངས་སོ། །
ལྔ་པ་ལ་གསུམ་སྟེ། དངོས་དང་དེས་གསུང་གཞན་གྱི་དགོངས་པ
འགྲུབ་པ་དང༌། དེ་དག་ངེས་འབྱུང་བཤད་པའོ། །དང་པོ་ནི། དེ་ལ
ཆོས་ཐམས་ཅད་ངོ་བོ་ཉིད་མེད་དོ་ཞེས་གསུངས་པ་དེ་ལ་སྒྲ་ཇི་བཞིན་
མ་ཡིན་ན་དགོངས་པ་ཅི་ཞེ་ན་གྲངས་ཅན་གྱི་གཙོ་བོ་ལ་སོགས་པ་
ལས་རྣམ་འགྱུར་སྐྱེ་བ་ལྟར་དངོས་པོ་འདི་རྣམས་རང་གི་བདག་ཉིད་་་
ཀྱིས་མི་འབྱུང་གི་རྐྱེན་ལ་ལྟོས་པ་དང་འཇིག་པ་ན་ཡང་ཉེ་བར་ཞི་བ་་་
ཙམ་མ་ཡིན་གྱི་རང་གི་བདག་ཉིད་དུ་མེད་པར་འགྱུར་བ་དང་ད་ལྟར་
བྱུང་བ་རྣམས་ཀྱང་སྐད་ཅིག་པས་ལྷག་པར་རང་གི་ངོ་བོ་ལ་མི་གནས་
པ་དང་བདེན་པ་མ་མཐོང་བའི་བྱིས་པ་རྣམས་ཀྱིས་བདག་དང་ཆོས་་་
སུ་ཇི་ལྟར་བཟུང་བ་བཞིན་དུ་རང་གི་མཚན་ཉིད་མེད་པའི་ཕྱིར་དེ་ལ་
དགོངས་ནས་ཆོས་ཐམས་ཅད་ངོ་བོ་ཉིད་མེད་པར་གསུངས་པ་ཡིན་ནོ།
·376·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ཡང་ཆོས་ཐམས་ཅད་ཅེས་བྱ་བ་ནི་ངོ་བོ་ཉིད་གསུམ་སྟེ་དེ་ལ་ཀུན
བཏགས་པའི་ངོ་བོ་ཉིད་ལ་རང་གི་མཚན་ཉིད་མེད་དེ་བཏག་པ་ཙམ་་
ཡིན་པའི་ཕྱིར་རོ། །དེའི་ཕྱིར་རང་གི་མཚན་ཉིད་ཀྱིས་ངོ་བོ་ཉིད་མེད་
པ་ཞེས་བྱའོ།། །གཞན་གྱི་དབང་ལ་རང་གི་བདག་ཉིད་ཀྱིས་འབྱུང་བ
མེད་དེ་རྐྱེན་ལ་ལྟོས་པའི་ཕྱིར་རོ། །དེའི་ཕྱིར་སྐྱེ་བ་ངོ་བོ་ཉིད་མེད་པ་
ཞེས་བྱའོ། །ཡོངས་སུ་གྲུབ་པ་ལ་ཀུན་བཏགས་པ་དང་གཞན་གྱིས་
དབང་གི་མཚན་ཉིད་ཀྱི་ངོ་བོ་ཉིད་མེད་དེ་རྣམ་པར་དག་པའི་དམིཊ་་
པ་ཡིན་( ༤༠༤བ)པས་དོན་དམ་པ་ཡིན་པའི་ཕྱིར་རོ། །དེའི་ཕྱིར་
དོན་དམ་པའི་ངོ་བོ་ཉིད་མེད་པའི་ཕྱིར་ངོ་བོ་ཉིད་མེད་པ་ཞེས་བྱའོ། །
གཉིས་པ་ནི། ཡང་མ་སྐྱེས་པ་ལ་སོགས་པ་གསུངས་པའི་དགོངས་པ་ཅི་
ཞེ་ན་ཇི་ལྟར་བཤད་པའི་ཚུལ་གྱིས་ངོ་བོ་ཉིད་མེད་པ་ལ་སྐྱེ་བའི་བྱ་བ་་
མེད་པའི་ཕྱིར་རོ། །མ་སྐྱེས་པ་དེ་ལྟར་མ་འགགས་ཏེ་འགག་པ་ནི་སྐྱེ་བ་
སྔོན་དུ་འགྲོ་བ་ཅན་ཡིན་པའི་ཕྱིར་རོ། །མ་སྐྱེས་པ་དང་མ་འགག་པ་དེ་
ལྟར་བཟོད་མ་ནས་ཞི་བ་ཡིན་ཏེ་ལྟོས་པའི་མཚན་མ་མེད་པའི་ཕྱིར་་་་་
རོ༑ །དེ་ལྟར་ན་རང་བཞིན་གྱིས་མྱ་ངན་ལས་འདས་པ་ཞེས་བྱའོ། །
གསུམ་པ་ནི་ཡང་ཐེག་པ་ཆེན་པོ་ལ་དེ་བཞིན་གཤེགས་པའི་དགོངས་་་
པ་ཐམས་ཅད་བཞིར་འགྱུར་ཏེ་འདི་ལྟར། མཉམ་པ་ཉིད་ལ་དགོངས་
པ་ནི་སངས་རྒྱས་ལ་བརྙས་པའི་གཉེན་པོར་རང་ཉིད་དེའི་ཚེ་ཡང་
དག་པར་རྫོགས་པའི་སངས་རྒྱས་རྣམ་པར་གཟིགས་སུ་གྱུར་ཏོ། །ཞེས་
གསུངས་ཏེ་ཆོས་ཀྱི་དེ་ཁོ་ན་ཉིད་བྱེ་བྲག་མེད་པ་ལ་དགོངས་པའི་ཕྱིར་
རོ༑ །དུས་གཞན་ལ་དགོངས་པ་ནི་ལེ་ལོའི་གཉེན་པོར་གང་དག་བདེ་
·377.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་ཅན་གྱི་འཇིག་རྟེན་གྱི་ཁམས་སུ་སྨོན་ལམ་འདེབས་པ་དེ་དག་དེར་་
སྐྱེ་བར་འགྱུར་རོ་ཞེས་དང༌། དེ་བཞིན་གཤེགས་པ་དྲི་མེད་ཟླ་འོད་ཀྱེ་
མཚན་བཟུང་བས་ངེས་པར་བླ་ན་མེད་པར་ཡང་དག་པའི་རྫོགས
པའི་བྱང་ཆུབ་ཐོབ་པ་ཞེས་གསུངས་པ་སྟེ། སྨོན་ལམ་བཏབ་པས་
ཚོགས་རྫོགས་ལ་རྒྱལ་བའི་མཚན་བཟུང་བས་ས་བོན་བསྐྲུན་ཏེ་རིམ་་་
གྱིས་དུས་གཞན་དུ་དེ་དང་དེར་འགྱུར་བ་ལ་དགོངས་པའི་ཕྱིར་རོ། །
དོན་གཞན་ལ་དགོངས་པ་ནི་ཆོས་ལ་བརྙས་པའི་གཉེན་པོར་ཆོས་་
ཐམས་ཅད་ངོ་བོ་ཉིད་མེད་པའོ་མ་སྐྱེས་པའོ་ཞེས་སོགས་གསུང་སྟེ་སྒྲ་་
ཇི་བཞིན་པ་མ་ཡིན་པའི་ཕྱིར་རོ། །གང་ཟག་གི་བསམ་པ་ལ་དགོངས་
པ་ནི་གདུལ་བྱ་ཉེ་བའི་བློ་ལ་ལྟོས་ནས་འདི་ལྟར་བསྟན་ན་འཕྲལ་དང་
ཡུན་དུ་ཕན་པ་དང་བདེ་བར་འགྱུར་རོ་སྙམ་དུ་དགོངས་ནས
གསུངས་པ་སྟེ། ཅུང་ཟད་ཙམ་གྱིས་ཆོག་པར་འཛིན་པའི་གཉེན་པོར་
གང་གི་ཚིམ་པའི་དགེ་བ་ལ་སོགས་པ་དེ་སྨད་པ་དང་འདོད་ཆགས་ལ་
སྤྱོད་པའི་གཉེན་པོར་བདེ་བ་ཅན་སོགས་( ༤༠༥ན)ཞིང་གི་འབྱོར་་་
བ་བསྔགས་པ་དང་རང་གི་དབང་ཕྱུག་གིས་ང་རྒྱལ་བའི་གཉེན་པོར་་
སངས་རྒྱས་ཀྱི་ཕུན་ཚོགས་ལ་བསྔགས་པ་དང་འགྱོད་པས་དགེ་བ་ལ་་་
མི་སྦྱོར་བའི་གཉེན་པོར་སངས་རྒྱས་དང་བྱང་ཆུབ་སེམས་དཔའ་ལ་་་་
གནོད་པ་བྱེད་པ་དག་ཀྱང་མཐོ་རིས་སུ་འགྲོའོ་ཞེས་དང་། མ་ངེས་
པའི་རིགས་ཅན་རྣམས་ལ་ཉན་ཐོས་ཆེན་པོ་རྣམས་ཀྱང་སངས་རྒྱས་་་
སུ་ལུང་སྟོན་ཅིང་ཐེག་པ་ནི་གཅིག་སྟེ་གཉིས་པ་མེད་དོ་ཞེས་གསུངས་་
པའོ༑ །ཡང་དེ་རྣམས་ཀྱི་ལྡེམ་པོར་དགོངས་པ་བཞི་ནི་རྒྱན་དུ། ཉན་
•·378·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ཐོས་དང་ནི་ངོ་བོ་ཉིད། །དེ་བཞིན་ཉེས་པ་གདུལ་བ་དང་། །བརྗོད་པ་
ཟབ་པ་ཉིད་ལ་ནི། ལྡེམ་པོར་དགོངས་པ་རྣམ་བཞི་དང་། །ཞེས་
གསུངས་པ་ལྟར་གཞུག་པ་ལ་ལྡེམ་པོར་དགོངས་པ་ནི་ཉན་ཐོས
རྣམས་བསྟན་པ་ལ་རིམ་གྱིས་གཞུག་པའི་ཆེད་དུ་གཟུགས་སོགས་ཡོད་
པར་གསུངས་པའི་ཕྱིར་རོ། །མཚན་ཉིད་ལ་ལྡེམ་པོར་དགོངས་པ་ནི་ངོ་
བོ་ཉིད་གསུམ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པ་ལ་་
སོགས་སུ་བསྟན་པའི་ཕྱིར་རོ། །གཉེན་པོ་ལ་ལྡེམ་པོར་དགོངས་པ་ནི་
གདུལ་བྱའི་ཉེས་པ་གདུལ་བའི་དོན་དུ་གསུངས་པ་སྟེ། ཇི་སྐད་དུ།
སངས་རྒྱས་ཆོས་ལ་བརྙས་པ་དང་། །ལེ་ལོ་ཅུང་ཟད་ཆོག་འཛིན་དང་༎
ང་རྒྱལ་འདོད་ཆགས་སྤྱོད་པ་དང་། །འགྱོད་དང་མ་ངེས་ལྡོག་པ་ནི། །
སེམས་ཅན་རྣམས་ཀྱི་སྒྲིབ་པ་སྟེ། །དེ་ཡི་གཉེན་པོར་ཐེག་མཆོག་
བསྟན༑ །ཅེས་གསུངས་པ་ལྟར་ཏེ། དེ་རྣམས་ཀྱི་དཔེར་བརྗོད་ནི
དགོངས་པ་བཞིར་བསྟན་པ་ལྟར་རོ། །བསྒྱུར་བ་ལ་ལྡེམ་པར་དགོངས་
པ་ནི་བརྗོད་པ་ཟབ་པ་ལ་སྟེ། ཇི་སྐད་དུ། སྙིང་པོ་མེད་ལ་སྙིང་པོར་
ཤེས༑ །ཞེས་སོགས་འཆད་པར་འགྱུར་བ་ལྟར་རོ། །དགོངས་པ་དང་
ལྡེམ་དགོངས་གཉིས་ལ་བྱེ་བྲག་ཅི་ཞིག་ཡོད་ཅེ་ན། དགོངས་པ་ནི་ཡིད་
ལ་བཞག་པ་ཙམ་ཡིན་གྱི་ཕ་རོལ་པོ་གཟུང་བ་ལ་ལྟོས་པར་ནི་ཁས་མི་་་
ལེན་ཏོ། །ལྡེམ་པར་དགོངས་པ་ནི་དེ་ཉིད་ཕ་རོལ་པོ་གཟུང་བ་ལ་ལྟོས་
པའོ་ཞེས་བཤད་སྦྱར་དུ་འཆད་དོ། །
དྲུག་པ་ནི། དེ་ལ་ཆོས་(༤༠༥བ) ལ་ཏིང་ངེ་འཛིན་གྱི་ཕན་ཡོན་
བཤད་ན་དེ་ལ་མཁས་པ་ཇི་ལྟར་ཁོང་དུ་ཆུད་པར་བྱ་ཞེ་ན་དེ་ནི་ལྔ་་་་
379.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡིན་ཡང་ཞི་གནས་ཀྱི་ཕན་ཡོན་དང་། ལྷག་མཐོང་གི་ཕན་ཡོན་དང་།
དེ་གཉིས་ཀའི་ཕན་ཡོན་གྱི་དབང་དུ་བྱས་ནས་རིག་པར་བྱའོ། །དང་
པོ་ནི། སྐད་ཅིག་རེ་རེ་ལ་ཁྱད་པར་དུ་འགྲོ་བའི་ཤིན་ཏུ་སྦྱངས་པས་
རྒྱུན་མ་ཆད་པར་ལུས་ལ་ཁྱབ་པའི་ཕྱིར་གནས་ངན་ལེན་གྱི་གནས་་་་
ཐམས་ཅད་འཇིག་པ་དང་། བསྟན་པའི་ཆོས་ཐམས་ཅད་དེ་བཞིན་
ཉིད་ལ་འབེབས་པས་རོ་གཅིག་པར་མོས་ཏེ་མཉམ་པར་འཇོག་པས་་
ཕུང་པོ་ལ་སོགས་པའི་དོན་གྱི་རྣམ་པ་ཐ་དད་པའི་སྣ་ཚོགས་ཀྱི་འདུ་
ཤེས་དང་བྲལ་བས་མདོ་ལ་སོགས་པའི་ཆོས་ཀྱི་དགའ་བ་ལས་དགའ་་་
བ་ཐོབ་པའོ། །གཉིས་པ་ཡང་གཉིས་ཏེ་ཇི་ལྟར་རབ་ཏུ་ཕྱེ་བའི་ཆོས་
རྒྱུན་མི་ཆད་པར་མི་བརྗེད་པར་སོ་སོར་དྲན་པ་ཙམ་གྱི་སྒོ་ནས་མདོ་་་་
ལ་སོགས་པའི་ཆོས་རྣམས་ལ་ཤེས་རབ་ཀྱི་སྣང་བ་རྣམ་པར་ཡོངས་སུ་་
མ་ཆད་པར་ཕྱོགས་ཐམས་ཅད་དུ་ཚད་མེད་པ་ཡང་དག་པར་ཤེས་པ་་
དང་༑ དེ་ལ་རྣམ་པར་དག་པ་གནས་གྱུར་གྱི་ཆ་དང་མཐུན་པའམ་སྔ་
ལྟས་སུ་གྱུར་པའི་མི་རྣམ་པར་རྟོག་པ་མངོན་པར་འདུ་མ་བྱས་པའི་་་་
མཚན་མ་རྣམས་ཀུན་ཏུ་འབྱུང་བའོ། །གསུམ་པ་ནི་ཆོས་ཀྱི་སྐུ་ཤེས
བྱའི་སྒྲིབ་པ་སྤངས་པ་གནས་གྱུར་པས་བསྡུས་པ་ས་བཅུ་ལ་ཡོངས་སུ་
རྫོགས་པར་བྱ་བ་དང་དེ་བཞིན་གཤེགས་པའི་ས་ལ་ཡོངས་སུ་སྒྲུབ
པའི་ཕྱིར་གོང་མ་བས་ཀྱང་ཆེས་གོང་མའི་རྒྱུ་མཐུན་པའི་བགེགས་་
བསྐྱེད་པའི་ཚུལ་གྱིས་རྒྱུ་ཡོངས་སུ་འཛིན་པར་བྱེད་པའོ། །
བདུན་པ་ནི། སྡེ་སྣོད་གཉིས་ཀ་ཆོས་སྐུའི་རྒྱུ་མཐུན་དུ་འདྲ་བ་ལ་
ཅིའི་ཕྱིར་ཤིན་ཏུ་རྒྱས་པ་ལ་བདུག་པ་སོགས་ཀྱིས་མཆོད་པར་འོས་ཀྱི་་
380•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་གསུམ་པ།
ཉན་ཐོས་ཀྱི་ཆོས་ལ་མ་ཡིན་ཞེ་ན་ཤིན་ཏུ་རྒྱས་པའི་ཆོས་ནི་སེམས་
ཅན་ཐམས་ཅད་ལ་ཕན་བདེའི་གཞིར་གྱུར་པས་དོན་ཆེ་བས་བསོད་་་་་
ནམས་བླ་ན་མེད་ཅིང་དཔག་ཏུ་མེད་པ་བསྐྱེད་པའི་གནས་སུ་གྱུར་
པའི་ཕྱིར་རོ། །དབུས་མཐར་ཡང་། ཁྱད་པར་ཕྱིར་དང་མི་ཟད་ཕྱིར། །
གཞན་ལ་ཕན་འདོགས་མ་ཞིའི་ཕྱིར། །།ཞེས་གསུངས་སོ།། །ཆོས་
( ༤༠༥བ)མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་་་
པར་བཤད་པའི་རྒྱ་མཚོ་ལས་ཆོས་བསྟན་པ་ཀུན་ལས་བཏུས་པ་སྟེ
གསུམ་པའི་བཤད་པའོ།། །།
381·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལེའུ་བཞི་པ།
སྤྱད་པའི་འབྲས་བུ་རང་དོན་ཐོབ་པ་རྣམ་ངེས་བཤད་པ།
ད་ནི་བམ་པོ་ལྔ་པ་དེ་ལྟར་སྤྱད་བྱ་མངོན་པར་རྟོགས་པ་བསྟན
ནས༑ སྤྱད་པའི་འབྲས་བུ་ལ་རང་དོན་དང་གཞན་དོན་གཉིས་ལས།
དང་པོར་རང་དོན་ཐོབ་པ་རྣམ་པར་ངེས་པ་བསྟན་པར་བཞེད་ནས་་་
དྲི་བ་ནི་ཐོབ་པ་རྣམ་པར་ངེས་པ་གང་ཞེ་ན་ཞེས་སྨོས་སོ། །ལན་ནི
ཐོབ་བྱེད་གང་ཟག་རྣམ་པར་བཞག་པ་དང་ཐོབ་བྱ་མངོན་རྟོགས
རྣམ་པར་བཞག་པ་གཉིས་སོ། །
ཐོབ་བྱེད་གང་ཟག་རྣམ་པར་བཞག་པ་བཤད་པ།
ཅི་སྟེ་གང་ཟག་རྫས་སུ་མེད་པར་བཤད་པ་མ་ཡིན་ནམ་ཇི་ལྟར་ན་་
དེ་རྣམ་པར་འཇོག་ཅེ་ན་བདེན་མོད་ཀྱི། འོན་ཀྱང་དགོས་པ་རྣམ་པ་
བཞིས་གང་ཟག་རྣམ་པར་འཇོག་སྟེ་འདི་ལྟར། སླ་བར་ཐ་སྙད་གདཊ
པའི་ཕྱིར་ནི་གཟུགས་སོགས་མཚན་ཉིད་དང་མིང་ཐ་དད་པ་མང་པོ་་
རྣམས་གཅིག་ཏུ་བསྡུས་ནས་སེམས་ཅན་ཞེས་བཏགས་པས་སོ་ཞེས་བྱ
བ་ལ་སོགས་ཚེགས་མེད་པ་ཉིད་དུ་ཐ་སྙད་འདོགས་པའི་ཕྱིར་རོ། །
འཇིག་རྟེན་དང་མཐུན་པར་བྱ་བའི་ཕྱིར་ནི་འཇིག་རྟེན་ན་ཆོས་ཙམ་་་
གྱི་མིང་རྣམས་ཀྱི་ཐ་སྙད་ཐམས་ཅད་མ་གྲགས་ཀྱི་ཕལ་ཆེར་སེམས་་་་
ཅན་གྱི་མིང་གིས་སོ། །དེ་བས་ན་འཕགས་པ་རྣམས་ཀྱིས་ཀྱང་སེམས་
·382·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཅན་མེད་པར་གཟིགས་ཀྱང་འཇིག་རྟེན་གྱི་ཐ་སྙད་དང་མཐུན་པར་
བྱས་པའོ། །མི་སྐྲག་པར་བྱ་བའི་ཕྱིར་ནི་རྟེན་ཅིང་འབྲེལ་བར་འབྱུང་
བ་ལ་མི་མཁས་པ་རྣམས་གློ་བུར་དུ་ཐོག་མར་སེམས་ཅན་མེད་པ་ཐོས་
ནས་སྐྲག་པར་འགྱུར་བའི་ཕྱིར་རོ། །བདག་དང་གཞན་གྱི་ཉོན་མོངས་
པ་དང་ལྡན་པ་དང་ཡོན་ཏན་དང་ལྡན་པ་བརྗོད་པའི་ཕྱིར་ནི་སེམས་་
ཅན་དུ་གདགས་པ་མེད་པར་ཀུན་ནས་ཉོན་མོངས་པ་དེར་རྣམ་པར་་་
བྱང་བའི་མཚན་ཉིད་ཙམ་བསྟན་ན་ཆེ་གེའི་རྒྱུ་ལ་ཉེས་པའི་རྣམ་པ་་་་་
འདི་རྣམས་སྤངས་སོ། །ཡོན་ཏན་གྱི་རྣམ་པ་འདི་རྣམས་སྐྱེས་སོ་ཞེས་
ཤེས་པར་མི་ནུས་པའི་ཕྱིར་རོརོ། །དེ་ལྟར་ན་གང་ཟག་རྫས་སུ་མེད་ཀྱང་
ཉེ་བར་བཏགས་ན་རྣམ་པར་བཞག་གོ །(༤༠༦བ)
དེ་ཡང་ངོ་བོ་གང་ཐ་དད་རྣམ་པར་བཞག་པ་ཡང་རྩ་བ་དང་ཡན་་
ལག་གི་དབྱེ་བ་དང་། སོ་སོའི་ངོ་བོ་རྒྱས་པར་བཤད་པ་དང་། རྒྱུན་
ཞུགས་པ་ཁྱད་པར་དུ་དཔྱད་པ་གསུམ་ལས། དང་པོ་ལ་རྩ་བའི་དབྱེ་
བ་ནི་སྤྱོད་པས་རབ་ཏུ་དབྱེ་བ་ལ་སོགས་པའོ། །ཡན་ལག་གང་བྱེ་བ་ན་
འདོད་ཆགས་ལ་སྤྱད་པ་ལ་སོགས་པས་སོ། །
གཉིས་པས་སོ་སོའི་ངོ་བོ་རྒྱས་པར་བཞག་པ་ལ་སྡེ་ཚན་བདུན
ལས༑ དང་པོ་སྤྱོད་པས་རབ་ཏུ་དབྱེ་བར་འདོད་ཆགས་ཤས་ཆེ་ཞིང
རྒྱུན་རིང་པོ་ནི་ཆགས་པར་གྱུར་པའི་དངོས་པོ་དམན་པ་ལ་ཡང་ཆཊ་་
པ་ཆེན་པོ་འབྱུང་ནས་ཀྱང་ཡུན་རིང་དུ་རྗེས་སུ་འབྲེལ་བའི་ཕྱིར་རོ། །
རྣམ་པར་རྟོག་པ་ལ་སྤྱོད་པའི་བར་དུ་ཡང་དེ་བཞིན་དུ་སྦྱར་རོ། །ཉོན་
མོངས་པ་རང་བཞིན་དུ་གནས་པ་ནི་ཤས་ཆེ་ཆུང་སྤངས་ཏེ་ཡུལ་གྱི་་་་་་
·383.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དངོས་པོ་དང་མཐུན་པར་ཉོན་མོངས་པ་འབྱུང་བའི་ཕྱིར་རོ། །ཉོན་
མོངས་པ་ཤིན་ཏུ་སྲབ་པའི་རང་བཞིན་དུ་གནས་པ་ནི་སྔོན་གཉེན་པོ་་
གོམས་པར་བྱས་པའི་དབང་གིས་ཡུལ་གྱི་དངོས་པོ་ཤས་ཆེན་པོ་ལ་་་་་་
ཡང་རང་བཞིན་གྱིས་ཉོན་མོངས་ཆུང་ངུ་འབྱུང་བའི་ཕྱིར་རོ། །
སྡེ་ཚན་གཉིས་པ་ངེས་པར་འབྱུང་བས་རབ་ཏུ་དབྱེ་བ་ལ་གསུམ་་་་
ལས༑ དང་པོ་ཉན་ཐོས་ཀྱི་ཐེག་པ་ནི་རིགས་དང་དབང་པོ་དང་སྨོན
ལམ་དང་བསམ་པ་དང་དམིགས་པ་དང་སྒྲུབ་པ་དང་འབྲས་བུའི་་
རབ་ཏུ་དབྱེ་བ་དང་བདུན་གྱིས་རིག་པར་བྱའོ། །དེ་ལ་རིགས་ནི་ཉན་
ཐོས་ཀྱི་ཆོས་ཉིད་ངེས་པ་ནི་ཐེག་པ་གཞན་དུ་ནི་འགྱུར་བ་དང་མ་་་་་་་
ངེས་པ་ནི་གཞན་དུ་འགྱུར་བའོ། །དེ་ལ་ཞི་བ་བགྲོད་པ་གཅིག་པུ་པའི་
རིགས་ཅན་རྣམས་ནི་ཚོགས་ལམ་ཆུང་ངུ་ནས་རིགས་ངེས་པ་ཡིན་ལ་་་
བྱང་ཆུབ་ཡོངས་སུ་བསྒྱུར་བའི་རིགས་ཅན་རྣམས་ནི་ཇི་སྲིད་ཕུང་པོ་་་
ལྷག་མ་མེད་པའི་མྱ་ངན་ལས་འདས་ལ་མངོན་སུམ་དུ་མ་བྱས་པ་དེ་་་་
སྲིད་དུ་བྱང་ཆུབ་ཆེན་པོར་འགྱུར་བ་ཡང་སྲིད་པས་རིགས་མ་ངེས་པ་་་
ཡིན་ནོ། །མཛོད་ལས། གཉིས་སློབ་རིགས་ལས་བཟློག་ནས་ནི། །སངས་
རྒྱས་སུ་འགྱུར་གཞན་གསུམ་ཡང༌། །ཞེས་ཇི་སྲིད་བཟོད་པ་མ་ཐོབ་པ་
དེ་སྲིད་དུ་ཐེག་ཆེན་དུ་འགྱུར་སྲིད་ལ་བཟོད་པ་ཐོབ་ནས་ནི་མ་ཡིན་་་་་
ཏེ༑ བཟོད་ཐོབ་ངན་སོང་མི་འགྲོ་བའི་ཕྱིར་དང༌། བྱང་ཆུབ་སེམས་
དཔས་( ༤༠༧ན) གཞན་དོན་དུ་ངན་སོང་དུ་ཡང་སྐྱེ་བ་ལེན་པའི་་
ཕྱིར་རོ། །བཟོད་པ་འབྲིང་མན་དུ་རང་རྒྱལ་གྱི་རིགས་ཅན་དུ་འགྱུར་
བ་ཡང་སྲིད་ལ་བཟོད་པ་ཆེན་པོ་ནས་ནི་ཐམས་ཅད་རིགས་ངེས་པ་་་་
·384·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཡིན་ནོ་ཞེས་འཆད་དོ། །དབང་པོ་ནི་གཞན་གཉིས་ལ་ལྟོས་ནས་རང་
བཞིན་གྱིས་དབང་པོ་རྟུལ་བ་ཡིན་ཏེ། གཞན་དུ་ན་དེ་ཉིད་ལ་ཡང་
ཆོས་ཀྱི་རྗེས་འབྲང་སོགས་དབང་པོ་རྣོན་པོ་ཡང་ཡོད་པའི་ཕྱིར་རོ། །
སྨོན་ལམ་ནི་བདག་ཉིད་གཅིག་པུ་འཁོར་བ་ལས་རྣམ་པར་ཐར་པར་་་
བྱ་བའི་ཕྱིར་སྨོན་ལམ་བཏབ་ཅིང་སེམས་བསྐྱེད་དོ། །བསམ་པ་ནི་སྡུག་
ཀུན་གྱི་བསྡུས་པའི་ཆོས་རྣམས་ལ་ཐོག་མར་ཡིད་འབྱུང་བ་དང་བར་་་
དུ་འདོད་ཆགས་དང་བྲལ་བ་དང་མཐར་རྣམ་པར་གྲོལ་བར་བྱ་བའི་་་་
བསམ་པ་ཅན་ནོ། · །དམིགས་པ་ནི་ཉན་ཐོས་ཀྱི་སྡེ་སྣོད་གང་ཟག་གི་
བདག་མེད་ཙམ་སྟོན་པ་ལ་དམིགས་པས་ཏེ་ཉོན་སྒྲིབ་ཀྱི་གཉེན་པོ་་་་་་
ཙམ་དོན་དུ་གཉེར་བའི་ཕྱིར་རོ། །སྒྲུབ་པ་ནི་ཆོས་མྱ་ངན་ལས་འདས་
པ་ཐོབ་པ་དང་རྗེས་སུ་མཐུན་པའི་ཆོས་ཐོས་བསམ་སྒོམ་གསུམ་སོཊ་་་
བསྒྲུབ་ཅིང་ཉམས་སུ་ལེན་པའོ། །འབྲས་བུ་ནི་གང་སྡུག་བསྔལ་གྱི
མཐར་ཕྱིན་ཅིང་ཟད་པ་མྱ་ངན་ལས་འདས་པ་ཐོབ་པའོ། །མྱ་ངན་
ལས་འདས་པའི་ཚོགས་ལས། །ལུས་ཞིག་ཚོར་བ་སིལ་བར་འགྱུར། །
འདུ་ཤེས་འགག་ཅིང་འདུ་བྱེད་ཞི། །རྣམ་པར་ཤེས་པ་ནུབ་གྱུར་པ། །
འདི་འདྲ་འདི་ནི་སྡུག་བསྔལ་མཐའ། །ཞེས་འབྱུང་ངོ༌། །གཉིས་པ་རང་
སངས་རྒྱས་ཀྱི་ཐེག་པ་བ་ནི་སྔ་མ་ལྟར་བདུན་ལས། རིགས་ནི་རང་
སངས་རྒྱས་ཀྱི་ཆོས་ཉིད་ངེས་པ་ལ་གནས་པ་ནི། བསེ་རུ་ལྟ་བུའི་རིཊ་
ཅན་ཡིན་ལ་མ་ངེས་པ་ནི་ཚོགས་ན་སྤྱོད་པའི་རིགས་ཅན་ནོ། །གཞན་
ནི་གོ་སླའོ།། །འབྲས་བུ་ནི་ངེས་པར་འབྱེད་པའི་ཆ་དང་མཐུན་པ་སྔོན
སློབ་དཔོན་གྱིས་དྲུང་དུ་མ་སྐྱེད་པ་ནི་ཕྱི་མ་ལ་སངས་རྒྱས་འབྱུང་བ་་་་
•385·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མེད་པ་ན་བདག་ཉིད་ཀྱིས་ལམ་མངོན་དུ་བྱས་ནས་བསེ་རུ་ལྟ་བུར
གྱུར་ཏེ་གཅིག་པུར་གནས་པའོ། །སྔོན་ངེས་འབྱེད་ཆ་མཐུན་བསྐྱེད་ལ་
དགེ་སྦྱོང་གི་འབྲས་བུ་མ་ཐོབ་པའམ། སྔོན་ཕྱིར་འོང་ཡན་ཆད་ཀྱི་དགེ་
སྦྱོང་གི་འབྲས་བུ་ཐོབ་པ་ནི་སངས་རྒྱས་འབྱུང་བ་མེད་པ་ན་ཚོགས་ན་
(༤༠༧བ)སྤྱོད་པའི་རང་རྒྱལ་བར་གྱུར་ཏེ་སྡུག་བསྔལ་གྱི་མཐར་་
ཕྱིན་པ་ཐོབ་པའོ། །རང་སངས་རྒྱས་ཀྱི་ཐེག་པ་འདི་གཏན་ལ་དབབ་
པ་ནི་ལྔས་རིག་པར་བྱ་སྟེ་རིགས་དང་ལམ་དང་ཡང་དག་པར་འགྲུབ་་
པ་དང་གནས་པ་དང་རྒྱུ་བའོ། །དེ་ལ་རིཊ་ནི་རང་སངས་རྒྱས་ཀྱི་ཐེག་
པ་བ་རྣམས་ནི་མངོན་པར་བྱང་ཆུབ་པའི་སྔ་རོལ་ནས་རང་བཞིན
གྱིས་ཉོན་མོངས་པ་ཆུང་བའི་རིགས་ཅན་ཡིན་ཏེ་དེའི་ཕྱིར་དེ་དག་གི་་
སེམས་འདུ་འཛི་ལ་མི་འཇུག་གི་གཅིག་ཏུ་དབེན་པ་ལ་དགའ་བས་་་་་་
འཇུག་གོ །ཡང་རང་བཞིན་གྱིས་སྙིང་རྗེ་ཆུང་བ་ཡིན་ཏེ་དེའི་ཕྱིར་དེ་
དག་ནི་སེམས་ལས་ཆེས་པ་དང་སེམས་ཅན་གྱི་དོན་ལ་མི་འཇུག་གིས་་
སེམས་ལས་ཆུང་ངུར་གནས་པ་ལ་འཇུག་གོ །རང་བཞིན་གྱིས་དབང་
པོ་འབྲིང་དང་ང་རྒྱལ་སྤྱོད་པའི་རང་བཞིན་ཅན་ཡིན་ཏེ་དེའི་ཕྱིར་་
སློབ་དཔོན་མེད་པ་དང་འགྲན་ཟླ་མེད་པར་མངོན་པར་རྫོགས་པར་་་
བྱང་ཆུབ་པར་འདོད་དོ། །ལམ་ནི་མཚན་ཉིད་གསུམ་དུ་རིག་པར་བྱ་
སྟེ་འདི་ལྟར། འདི་ན་རང་སངས་རྒྱས་ཀྱི་རིགས་ལ་གནས་པ་ལ་ལ་
བསྐལ་པ་བརྒྱར་སངས་རྒྱས་འབྱུང་བ་མཉེས་པར་བྱེད་ཅིང་རང་བྱང་
ཆུབ་ཏུ་རྒྱུད་ཡོངས་སུ་སྨིན་པར་བྱས་ནས་ཕྱི་མ་ལ་རང་བྱང་ཆུབ་པར་
བྱ་བའི་ཕྱིར་ཕུང་པོ་ལ་སོགས་མཁས་པར་བྱ་བའི་དངོས་པོ་དྲུག་ལ་་་་་
·386·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
མཁས་པར་བྱེད་པ་ནི་སངས་རྒྱས་ཀྱི་ལམ་དང་པོའོ། །གཞན་ཡང་འདི་
ན་ལ་ལ་སངས་རྒྱས་འབྱུང་བ་མཉེས་པར་བྱས་ནས་སྐྱེས་བུ་དམ་པ་ལ་
བསྟེན་པ་དང་དམ་པའི་ཆོས་ཉན་པ་དང་ཚུལ་བཞིན་ཡིད་ལ་བྱེད་པ་་
ལ་བརྟེན་ནས་ངེས་འབྱེད་ཆ་མཐུན་བཟོད་པ་ཡན་ཆད་སློབ་དཔོན་་་་་
གྱི་དྲུང་དུ་བསྐྱེད་ཅིང་མངོན་པར་སྒྲུབ་ལ་ཚེ་འདི་ཉིད་ལ་བདེན་པ་་་་
མངོན་པར་རྟོགས་པར་བྱ་མི་ནུས་ཏེ་འདི་ལྟར་ཕྱི་མ་ལ་བདེན་པ་པ་་་་་་་་་
མངོན་པར་བྱ་བ་དང་དགེ་སྦྱོང་གི་འབྲས་བུ་འཐོབ་པར་བྱ་བའི་ཕྱིར་་
ཕུང་སོགས་དྲུག་ལ་མཁས་པར་བྱེད་པ་ནི་ལམ་གཉིས་པའོ། །གཞན་
ཡང་འདི་ན་ཁ་ཅིག་སངས་རྒྱས་འབྱུང་བ་མཉེས་པ་སོགས་བྱས་ནས་་་
ཚེ་འདིར་དགེ་སྦྱོང་གི་ཚུལ་གྱི་འབྲས་བུ་ཐོབ་ལ་ཐམས་ཅད་ཀྱི་ཐམས་་
ཅད་དུ་ཤིན་ཏུ་མཐར་ཕྱིན་པའི་དགྲ་བཅོམ་པ་ནི་ཐོབ་པར་མི་ནུས་ཏེ་
ཕྱི་མ་ལ་དགྲ་བཅོམ་པའི་འབྲས་བུ་ཐོབ་པར་བྱ་བའི་ཕྱིར་ཕུང་སོགས་་
དྲུག་ལ་མཁས་པར་བྱེད་པ་ནི་ལམ་གསུམ་པའོ།།ཡང་དག་པར་འགྲུབ་
( ༤༠༨ ན) པ་ནི་འདི་ན་ལ་ལ་སངས་རྒྱས་ཀྱི་ལམ་དང་པོ་བསྐལ་པ་་་
བརྒྱ་ཚང་བར་ཚོགས་བསགས་ནས་དེའི་འོག་ཏུ་སངས་རྒྱས་འབྱུང་བ་
མེད་པ་སློབ་དཔོན་མེད་པར་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་པོ་་
བསྒོམས་ནས་རང་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་
ཉོན་མོངས་པ་ཐམས་ཅད་སྤངས་པའི་དགྲ་བཅོམ་པ་མངོན་སུམ་དུ་་་་
བྱེད་དོ། །ཁ་ཅིག་ནི་ལམ་གཉིས་པའམ་གསུམ་པ་ཁོ་ནའི་རྒྱུད་དེ་དང
རྐྱེན་དེས་སངས་རྒྱས་འབྱུང་བ་མེད་པ་ན་སློབ་དཔོན་མེད་པར་བྱང་་་
ཆུབ་ཀྱི་ཕྱོགས་ཀྱི་ཆོས་རྣམས་བསྒོམས་ནས་ཆོས་མངོན་པར་རྟོགས་་་་
*·387·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་བྱེད་ཅིང་དགྲ་བཅོམ་པའི་འབྲས་བུ་ཡང་ཐོབ་བོ། །དེ་ལ་ཡང་
དག་པར་འགྲུབ་པ་དང་པོས་ནི་བསེ་རུ་ལྟར་གྱུར་པའི་རང་སངས
རྒྱས་སུ་འགྱུར་ལ། གཉིས་དང་གསུམ་པས་ནི་ཚོཊ་ན་སྤྱོད་པའི་རང་
རྒྱལ་བར་འགྱུར་རོ། །གནས་པ་ནི་བསེ་རུ་ལྟ་བུའི་རང་རྒྱལ་གང་ཡིན་
པ་དེ་ནི་གཅིག་པུ་ལ་དགའ་ཞིང་གཅིག་པུ་ལ་གནས་ལ་རྟེན་འབྲེལ་་་་་
ཟབ་མོ་ལ་སོ་སོར་རྟོག་པ་ལྷུར་ལེན་པ་དང་སྟོང་ཉིད་མཚན་མེད་སྨོན་
མེད་ཡིད་ལ་བྱེད་ཅིང་གནས་པར་འགྱུར་རོ། །ཡང་དག་འགྲུབ་པ་
གཉིས་པ་དང་གསུམ་པ་ནི་གཅིག་པུར་གནས་པ་མ་ཡིན་གྱི་ཚོགས་ན་་
གནས་པར་འགྱུར་ལ་གནས་པ་ལྷག་མ་ནི་བསེ་རུ་ལྟ་བུ་དང་འདྲའོ། །
རྒྱུ་བ་ནི་དེ་དག་ཐམས་ཅད་གྲོང་ངམ་གྲོང་རྡལ་གང་དུ་གནས་ཀྱང་་
རུང་སྟེ་དེ་དག་ལུས་དང་དབང་པོ་ནི་ཤིན་ཏུ་བསྡམས་པ་དྲན་པ་ཤིན་
ཏུ་གནས་པ་དང་གྲོང་ངམ་གྲོང་རྡལ་དེ་ཉིད་དུ་བསོད་སྙོམས་ལ་
འཇུག་སྟེ་ཕ་རོལ་དམན་པ་རྣམས་ལ་སྙིང་བརྩེ་བར་བྱེད་ན་ཡང་ལུས་་
ཀྱིས་བརྩེ་བར་བྱེད་ཀྱི་ངག་གིས་ནི་མ་ཡིན་ཏེ། དེ་དག་གིས་ནི་ལུས་ཀྱི་
ཆོས་སྟོན་པ་ཡིན་གྱི་ངག་གིས་ནི་མ་ཡིན་པའི་ཕྱིར་ཏེ་ཞེ་འགྲས་པ་་
བཟློག་པའི་ཕྱིར་རྫུ་འཕྲུལ་གྱི་རྣམ་པ་དུ་མ་སྟོན་པར་བྱེད་དོ། །དེ་ལྟར་
་རྫུ་འཕྲུལ་བསྟན་པ་ནི་སྔོན་གྱི་སྨོན་ལམ་ལ་སོགས་པའི་མཐུས་མངོན་
མཐོ་ངེས་ལེགས་ཀྱི་ལམ་ལས་བརྩམས་ཏེ་ཆོས་གང་བསྟན་པར་འདོད་
པའི་ཆོས་ཀྱི་དོན་དེ་ཉིད་གདུལ་བྱའི་རྒྱུད་ལ་སྣང་བར་འགྱུར་ཏེ།
མངོན་པར་རྟོགས་པའི་རྒྱན་ལས། གང་གང་དོན་ནི་གང་གང་ལ། །ཇི
ལྟར་ཇི་ལྟར་ཉན་འདོད་པ། །དེ་དེ་ལ་དོན་དེ་དང་དེ། །སྒྲ་མེད་ཀྱང་ནི་
·388·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
དེ་ལྟར་སྣང་། །ཞེས་གསུངས་པ་ལྟར་རོ།
གསུགསུམ་པ་ཐེཐེག་པ་ཆེནཆེན་པོ་ལ་སྔར་ལྟར་( ༤༠༨བ) བདུ ན་ལས།
བྱང་ཆུབ་སེམས་དཔའ་ཆོས་ཉིད་ངེས་པ་ལ་གནས་པ་ནི་རྫོགས་པའི་་་
བྱང་ཆུབ་ལས་ཕྱིར་མི་ལྡོག་པ་སྟེ། ཕྱིར་མི་ལྡོག་པ་དེ་ཡང་རྣམ་པ་
གཉིས་ཏེ་རིགས་ཀྱི་སྟོབས་ཀྱིས་ཕྱིར་མི་ལྡོག་པ་དང་རྟོགས་པའི་་་་་་་་་
སྟོབས་ཀྱིས་ཕྱིར་མི་ལྡོག་པའོ། །དང་པོ་ནི་ཚོགས་ལམ་ནས་རྫོགས་པའི་
བྱང་ཆུབ་ལས་ཕྱིར་མི་ལྡོག་པར་ངེས་པ་ཡིན་ཏེ་དཔེར་ན་འཇམ
དབྱངས་ལ་སོགས་པ་དབང་པོ་ཤིན་ཏུ་རྣོན་པོའི་རིགས་ཅན་ཁ་ཅིག་་་
ལྟ་བུའོ། །གཉིས་པ་ནི་མི་སྐྱེ་བའི་ཆོས་ལ་བཟོད་པ་ཐོབ་པ་སྟེ། དེ་ཡང་
བཟོད་པ་ཆུང་འབྲིང་ཆེན་པོའི་བྱེ་བྲག་གིས་གསུམ་ཡིན་ལ་དེ་དག
ཇི་ཀྱང་གོ་རིམ་བཞིན་དུ་སྦྱོར་མཐོང་སྒོམ་གསུམ་གྱི་ངོ་བོ་ཡིན་ཏེ།
སྐད་དུ་མངོན་པར་རྟོགས་པའི་རྒྱན་ལས། ངེས་འབྱེད་ཡན་ལག་ནས་
བཟུང་སྟེ། །མཐོང་དང་གོམས་པའི་ལམ་དག་ལ། །བྱང་ཆུབ་སེམས་
དཔའ་གང་དག་གནས། །དེ་འདིར་ཕྱིར་མི་ལྡོག་པའི་ཚོགས། །ཞེས་
གསུངས་སོ། །གཞན་དག་ནི་གནས་སྐབས་དེ་དག་ཏུ་དབང་པོ་རྣོ་
འབྲིང་རྟུལ་གསུམ་གྱི་ཕྱིར་མི་ལྡོག་ཐོབ་ཅེས་འཆད་དོ། །མ་ངེས་པ་ལ་
གནས་པ་ནི་དོན་གྱིས་གོའོ། །དབང་པོ་ནི་འོག་མ་གཉིས་ལ་ལྟོས་ཏེ་རྣོ་
བ༑ གཞན་དུ་ན་མངོན་རྟོགས་རྒྱན་དུ། རྗོགས་པའི་བྱང་ཆུབ་རྣོན་པོ་
ཡིས༑ །རྟོགས་སླ་རྟུལ་པོས་རྟོག་དཀར་བཞེད། །ཅེས་དེ་ཉིད་ལ་ཡང
དབང་པོ་རྣོ་རྟུལ་བཤད་པའི་ཕྱིར་རོ། །སྨོན་ལམ་ནི་སེམས་བསྐྱེད་དེ་
དེའི་ངོ་བོ་ནི་དེ་ཉིད་ལས། སེམས་བསྐྱེད་པ་ནི་གཞན་དོན་ཕྱིར། །ཡང་
·389·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་རྫོགས་པའི་བྱང་ཆུབ་འདོད། །ཅེས་གསུངས་ཏེ། དབྱེ་ན་སྨོན་པ་
དང་འཇུག་པའི་བདག་ཉིད་རྣམ་པ་གཉིས་ཏེ། དང་པོ་ནི། འབྲས་བུ་
ཐོབ་པར་འདོད་པའི་མཚན་ཉིད་ཅན་ཡིན་ལ། གཉིས་པ་ནི་དེའི་དོན་
དུ་ཕ་རོལ་ཏུ་ཕྱིན་པ་དྲུག་གིས་ལམ་ལ་སློབ་པའི་མཚན་ཉིད་ཅན་ཡིན་
ཏེ༑ དེ་ཁོ་ན་ཉིད་འཇུག་པར། དེ་ལ་དང་པོ་ལ་མགོན་པོ་ཡིས། །དོན་
གཉེར་རྣམ་པ་ཡང་དག་བཤད། །གཉིས་པ་སྦྱིན་པ་ལ་སོགས་ལ། །
འཇུག་པའི་རྣམ་པ་རབ་ཏུ་བསྒྲག །ཅེས་གསུངས་པ་ལྟར་རོ། །གཞན་
ནི་སླ་ལ་སེམས་ཅན་སྨིན་པར་བྱེད་པ་ནི་རྣམ་པ་གཉིས་ཏེ་རྒྱུད་ཐར་་
པའི་ལམ་གྱི་སྣོད་དུ་རུང་བར་བྱེད་པ་དང་ཐེག་པ་ཆེན་པོའི་སྣོད་དུ་་་་
རུང་བར་བྱེད་པའོ། །དང་པོ་ནི་མདོ་སྡེ་རྒྱན་ལས། ཇི་ལྟར་རྨ་དང་ཟས་
ལ་དེ་དག་གི །གཟག་དང་སྤྱད་( ༤༠༩ན) དུ་རུང་བས་སྨིན་འདོད་
ལྟར༑ །དེ་བཞིན་རྟེན་འདིར་ཕྱོགས་གཉིས་ཞི་བ་དང་། །དེ་བཞིན་སྤྱད་
པ་ཉིད་དུ་སྨིན་པར་འདོད། །ཅེས་པ་ལྟར། རྒྱུད་སྤྱད་བྱ་སྤང་རུང་དང་
གཉེན་པོ་བསྐྱེད་རུང་དུ་བྱེད་པ་དང་། གཉིས་པ་ནི་རྒྱུད་བླ་མར།
འཇིག་རྟེན་ཞི་བའི་ལམ་ལ་འཇུག་པ་དང་རབ་ཏུ་སྨིན་དང་ལུང་སྟོན་་
རྒྱུ་ཡི་གཟུགས། །གང་ཡིན་དེ་ཡང་བདེར་ནི་རྟག་གནས་ཏེ། །ནམ་
མཁའི་ཁམས་སུ་གཟུགས་ཀྱི་ཁམས་བཞིན་ནོ། །ཞེས་པ་ལྟར་ཞི་བ་ལ་
མངོན་པར་དགའ་བའི་སེམས་བཟློག་ནས་ཐེག་པ་ཆེན་པོའི་སེམས་་་་་་
བསྐྱེད་པའི་སྣོད་དུ་རུང་བར་བྱེད་པ་ཡིན་ནོ། །ཞིང་སྦྱོར་བ་ནི་རང་
ཉིད་འཚང་རྒྱ་བར་ངེས་ནས་ཕྱི་མ་ན་རང་ཉིད་འཚང་རྒྱ་བར་འགྱུར་་
བའི་སྣོད་བཅུད་ཀྱི་འཇིག་རྟེན་དེ་དག་རང་ཇི་ལྟར་བཞེད་པ་ལྟར་གྱི་་
·390·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
རྣམ་པར་དག་པར་འགྱུར་བར་སྨོན་ལམ་འདེབས་ཤིང་དེའི་དོན་དུ་
ཚོགས་གསོག་པའོ། །ལུང་བསྟན་པ་ཐོབ་པ་ནི་ས་བརྒྱད་པར་མི་སྐྱེ་
བའི་ཆོས་ལ་བཟོད་པ་ཐོབ་ཅེས་པས་ཐ་ཚིག་སྟེ་དེའི་ཚེ་ལུང་བསྟན་པ་
ཐོབ་པའི་ཕྱིར་རོ། །གཞན་ཡང་མདོ་སྡེ་རྒྱན་དུ། གང་ཟག་དུས་ཀྱི་བྱེ་
བྲག་གིས། །བློ་ལྡན་ལུང་བསྟན་རྣམ་པ་གཉིས།།བྱང་ཆུབ་དང་ནི་ལུང་
སྟོན་པར། །གཞན་ཡང་ཆེན་པོར་བརྗོད་པ་ནི། །མི་སྐྱེའི་བཟོད་པ་ཐོབ་
པ་ཡིན། །ཞེས་དང་། ལུང་བསྟན་ཆེན་པོ་ནི། ཡང་དེ་ཞིང་དང་མིང
དང་ནི། །དུས་དང་བསྐལ་པའི་མིང་དང་ནི། །འཁོར་དང་དམ་པའི་
ཆོས་རྣམས་ཀྱང་། །གནས་པའི་སྒོ་ནས་དེར་འདོད་དོ། །ཞེས་གསུངས་
པའོ༑།
སྡེ་ཚན་གསུམ་པ་ཉེ་བར་བསྟན་པས་རབ་ཏུ་ཕྱེ་བ་ལ་གསུམ་སྟེ།
ཚོགས་ལམ་ལ་སྦྱར་བ་དང་དེ་དག་ཆུང་འབྲིང་གི་རྩ་བ་མི་ཉམས
པའོ༑ །དང་པོ་ནི། ཕྱི་མ་རྣམས་ལ་ལྟོས་ཏེ་ཚོགས་མ་བསགས་པའི་གང་
ཟག་ནི་བདེན་པ་བཞི་སྟོན་པའི་ཆོས་རྣམས་ལ་དམིགས་ནས་དེ་དག་་་
ལ་ཇི་ལྟར་ངེས་པ་བཞིན་དུ་འཛིན་པའི་མོས་པ་དང་། རབ་ཏུ་དང་
བའི་དད་པ་ཆུང་བ་སྟེ་དེ་ཡང་ཐར་པ་ཆ་མཐུན། ཆུང་ཞིང་སྦྱོར་ལམ་
བསྐྱེད་པ་ལ་ཚེ་རབས་ཀྱི་དུས་ངེས་པ་མེད་པ་དང་ལྡན་པའོ། །སྔ་མར་
ལྟོས་ནས་ཚོགས་བསགས་པ་ཡིན་ལ་ཕྱི་མར་ལྟོས་ནས་མ་བསགས་པ
ཡིན་པ་ནི་མོས་དད་བར་མའི་གང་ཟག་སྟེ་དེ་ཡང་ཐར་ཆ་འབྲིང་ཞིང་
སྦྱོར་ལམ་བསྐྱེད་པ་ལ་ཚེ་རབས་ཀྱི་དུས་ངེས་པ་དང་(༤༠༩བ)ལྡན་
པའོ༑ །དེ་གཉིས་ལ་ལྟོས་ཏེ་ཚོགས་བསགས་པ་ནི་མོས་དད་ཆེན་པོ་སྟེ་
.391.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐར་ཆ་ཆེན་པོ་ཚེ་རབས་དེ་ཉིད་ལ་སྦྱོར་ལམ་བསྐྱེད་པའི་དུས་ངེས་པ་
ཅན་དང་ལྡན་པའོ། །གཉིས་པ་ནི་བདེན་པའི་རྣམ་པ་ལ་སྒོམ་བྱུང་
སྟོབས་ཀྱིས་འཇལ་བར་བྱེད་པས་ཆོས་ལ་ངེས་པར་སེམས་པའི་བཟོད་
པ་གསུམ་སྟེ་དེ་ཡང་ངེས་འབྱེད་ཆ་མཐུན་ཆུང་ངུ་དྲོད་འབྲིང་རྩེ་མོ་་་་་
ཆེན་པོ་བཟོད་པ་བདེན་པ་མངོན་རྟོགས་བསྐྱེད་པ་ལ་ཚེ་རབས་ཀྱི་་
དུས་ངེས་མེད་ངེས་པ་དེ་ཉིད་ཀྱི་དུས་ཅན་ནོ། །འཇིག་རྟེན་ཆོས་
མཆོག་མ་གཏོགས་པ་ནི་དེ་ནི་རང་བཞིན་གྱིས་སྐད་ཅིག་མ་ཡིན་པས་་
རྣམ་པ་ཐམས་ཅད་དུ་ཚེ་རབས་དེ་ཉིད་ལ་མཐོང་ལམ་བསྐྱེད་པའི་་་་
དུས་ཅན་ཁོ་ན་ཡིན་པས་ངེས་མ་ངེས་དཔྱད་མི་དགོས་པའི་ཕྱིར་རོ། །
གསུམ་པ་ནི་ཐར་པའི་ཆ་དང་ཞེས་ཏེ་དེ་དག་ཆེན་པོ་ལས་ནི་ཉམས་་
པ་མ་ཡིན་ཏེ་བརྟན་པའི་ཕྱིར་རོ། །ངེས་འབྱེད་ཆ་མཐུན་ཆུང་འབྲིང་
ལས་ཉམས་པས་ཚོགས་ལམ་ཆེན་པོ་ལས་ཉམས་པ་མ་ཡིན་ཏེ་ཕྱིར་་
འོང་ལས་ཉམས་ཀྱང་རྒྱུན་ཞུགས་ལས་མི་ཉམས་པ་བཞིན་ནོ། །ཀུན་ཏུ་
འབྱུང་བ་ནི་མངོན་གྱུར་རོ། །བག་ཆགས་ལས་ནི་ཉམས་པ་མ་ཡིན་ཏེ་
མྱ་ངན་ལས་འདས་པའི་དགེ་བའི་རྩ་བ་སྔར་བསྐྱེད་པ་ཡང་བསྐྱེད་མི་
དགོས་པའི་ཕྱིར་རོ། །ཐར་པ་ཆ་མཐུན་ཆུང་ངུའི་དབང་དུ་མཛད་ནས་
བཅོམ་ལྡན་འདས་ཀྱིས། འཇིག་རྟེན་པ་ཡི་ཡང་དག་ལྟ། །ཆེན་པོ་གང
ལ་ཡོད་གྱུར་པ། །དེ་ནི་ཚེ་རབས་སྟོང་དུ་ཡང་། །ངན་འགྲོར་འགྲོ་བར་
མི་འགྱུར་རོ། །ཞེས་གསུངས་སོ།།ཡང་ཐར་པ་ཆ་མཐུན་བཞི་སྟེ་སྐབས་
སུ་གཏོགས་པ་དང་མོས་པ་ལས་གྱུར་པ་དང་ལྷག་པར་འདོད་པར་
འགྱུར་བ་དང་ཐོབ་པ་ལས་གྱུར་པའོ། །དང་པོ་ནི་དགེ་བའི་ཆོས་ལ་
•392·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
འདུན་པ་ནས་བཟུང་ནས་ཐར་པའི་དོན་དུ་བྱ་བ་བྱེད་པའི་བར་རོ། །
གཉིས་པ་ནི་ཐར་པ་དང་རབ་ཏུ་ལྡན་པའི་བསྟན་པ་ལ་མོས་པ་དང་་་
ལྡན་པ་གང་ཡིན་པའོ། །གསུམ་པ་ནི་དགའ་བ་དང་དད་པ་དང་ལྡན
པའི་ཐར་པ་ལ་དམིགས་པའི་ཡིད་ལ་བྱེད་པ་མང་བའོ། །བཞི་པ་ནི་ཚེ་
དེ་ཉིད་ལ་ངེས་འབྱེད་ཆ་མཐུན་བསྐྱེད་པར་ངེས་པ་གང་ཡིན་པའོ། །
ངེས་འབྱེད་ཆ་མཐུན་ནི་དྲུག་སྟེ་རྗེས་སུ་མཐུན་པ་དང་ཁྱད་པར་བ་་་་་
དང་རབ་ཏུ་( ༤༡༠ན) རྟོགས་པ་དང་གཞན་དུ་ཡོངས་སུ་བསྒྱུར་བ་་
དང་སྐྱེ་བ་གཅིག་པ་དང་སྟན་ཅིག་པའོ། །དང་པོ་ནི་བདེན་པ་ལ་
དམིགས་པའི་དགེ་བའི་རྩ་བ་དང་པོ་ཉིད་དུ་ཆུང་ངུ་འབྱུང་བ་གང་
ཡིན་པའོ།། །གཉིས་པ་ནི་དེ་བས་ཆོས་མཆོག་ཏུ་གྱུར་པས་འབྲིང་དུ་
གྱུར་པའོ། །གསུམ་པ་ནི་གང་གི་ཚེ་དེ་ཉིད་ལ་བདེན་པ་རྟོགས་པ་ཤས་
ཆེན་པོར་གྱུར་པའོ། །བཞི་པ་ནི་མ་ངེས་པའི་རིགས་ཅན་རྣམས་བྱང་
ཆུབ་ཁྱད་པར་ཅན་དུ་ཡོངས་སུ་བསྒྱུར་བ་དང་རང་སངས་རྒྱས་ཀྱི་་་་་་་
རིགས་ཅན་རྣམས་ཚེ་གཞན་ལ་སློབ་དཔོན་མེད་པར་མངོན་པར
རྫོགས་པར་བྱང་ཆུབ་བར་ཡོངས་སུ་བསྒྱུར་བ་གང་ཡིན་པའོ། །ལྔ་པ་
ནི་གང་ཚེ་དེ་ཉིད་ལ་བདེན་པ་མངོན་པར་རྟོགས་པར་འགྱུར་བའོ། །
དྲུག་པ་ནི་གང་སྟན་ཐོག་དེ་ཉིད་ལ་བདེན་པ་མངོན་པར་རྟོགས་པར་་
འགྱུར་བའོ། །
སྡེ་ཚན་བཞི་པ་སྦྱོར་བའི་རབ་ཏུ་དབྱེ་བ་ལ་དད་བའི་རྗེསསུ་་་་་་་་
འབྲང་བ་ནི་གང་ཚོགས་བསགས་པ་ཞེས་པས་ཚོགས་ལམ་རྫོགས་པར་
བསྟན་ཏེ། དབང་པོ་རྟུལ་པོ་ནི་དད་པ་ལ་སོགས་པའི་དབང་པོའམ་
·393·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཡང་ན་ཤེས་རབ་ཀྱི་དབང་པོ་མི་གསལ་བ་སྟེ་དེའི་ཕྱིར་བདག་ཉིད
ས་རང་གི་བདེན་པའི་དོན་ལ་དཔྱོད་མི་ནུས་པར་ཕ་རོལ་གྱི་བསྟན་་
པའི་རྗེས་སུ་འབྲངས་ནས་བདེན་པའི་དེ་ཁོ་ན་ཉིད་རྟོགས་པར་བྱ་
བའི་ཕྱིར་ལམ་ལ་སྦྱོར་བ་སྟེ་འདི་ནི་དད་པའི་སྟོབས་ཀྱིས་ལམ་ལ་
ཞུགས་པའི་ཕྱིར་དད་པའི་རྗེས་སུ་འབྲང་བ་ཞེས་བྱའོ། །ཆོས་ཀྱི་རྗེས་
སུ་འབྲང་བ་ནི་དད་སོགས་སམ་ཤེས་རབ་ཀྱི་དབང་པོ་རྣོན་པོའམ་་་་་་
གསལ་བས་བདག་ཉིད་ཀྱིས་བདེན་པའི་དབང་དུ་བྱས་པའི་ཆོས་ལ་་་
རྣམ་པར་དཔྱད་ནས་བདེན་པ་མངོན་པར་རྟོགས་པར་བྱ་བའི་ཕྱིར་་་་་
ལམ་ལ་སྦྱོར་བ་སྟེ་འདི་ནི་ཤེས་རབ་ཀྱི་སྟོབས་ཀྱིས་ལུང་གི་ཆོས་ཀྱི་་་
རྗེས་སུ་འབྲངས་ནས་ལམ་ལ་ཞུཊ་པའི་ཕྱིར་ཆོས་ཀྱི་རྗེས་སུ་འབྲངས་་་
ཞེས་བྱའོ། །འདི་ཉིད་ནི་སྦྱོར་ལམ་དྲོད་ནས་བཟུང་སྟེ་མཐོང་བའི་ལམ་
སྐད་ཅིག་བཅོ་ལྔའི་བར་འཇོག་སྟེ་གནས་སྐབས་དེ་དག་ནི་བདེན་པ་་་
མངོན་པར་རྟོགས་པར་བྱ་བ་ལ་ཞུགས་པ་ཡིན་ནོ། །གལ་ཏེ་འདི་དག་
འདོད་པའི་ཉོན་མོངས་པ་རྣམ་པ་དྲུག་པ་མ་སྤངས་(༤༡༠བ)ན་་་
རྒྱུན་དུ་ཞུགས་པའི་འབྲས་བུ་ལ་ཞུགས་པ་ཡིན་ལ། དྲུག་པ་སྤངས་ནས་
ལན་ཅིག་ཕྱིར་འོང་བའི་འབྲས་བུ་ལ་ཞུགས་ཤིང་། དགུ་པ་སྤངས་ན་
ཕྱིར་མི་འོང་བའི་འབྲས་བུ་ལ་ཞུགས་པར་རིག་པར་བྱའོ། །མཛོད་ལས།
དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །
དབང་པོ་རྣོ་རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །ཞེས་
མཐོང་ལམ་ཁོ་ན་ལ་འཇོག་པར་བཤད་དོ། །ཅིའི་ཕྱིར་སྐད་ཅིག་མ་
བཅུ་དྲུག་པ་ལ་དབང་པོ་རྟུལ་པོ་དང་རྣོན་པོ་དག་དད་པ་དང་ཆོས་་་
·394·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཀྱི་རྗེས་སུ་འབྲངས་པ་ཞེས་མི་བྱ་ཞེ་ན། དེའི་ཚེ་གང་ཟག་དང་ཆོས་ཀྱི་
རྗེས་སུ་འབྲང་བ་ལ་ལྟོས་པ་མེད་པ་རང་ཉིད་ཀྱིས་མངོན་པར་རྟོགས་་
པའི་སྟོབས་ཀྱིས་ལམ་བསྒོམ་པ་ལ་མཁས་པའི་ཕྱིར་རོ།།
སྡེ་ཚན་ལྔ་པ་འབྲས་བུའི་རབ་ཏུ་དབྱེ་བ་ལ། འབྲས་བུའི་ངོ་བོ་ནི་
གང་ཞིག །རྣམ་པ་ནི་དུ། ས་གང་ལ་བརྟེན་ནས་ཁམས་གང་དུ་ཐོབ་ཅེ་
ན༑ འདིར་འབྲས་བུ་ཞེས་བྱ་བ་ནི་དགེ་སྦྱོང་གི་ཚུལ་གྱིས་འབྲས་བུ་ལ་
བྱ་སྟེ། དེ་ཉིད་འབྲས་བུའི་མཆོག་ཡིན་པའི་ཕྱིར་རོ། །དེ་ལ་དགེ་སྦྱོང་གི་
ཚུལ་ནི་ཟག་པ་མེད་པའི་ལམ་བར་ཆད་མེད་པའི་ལམ་གྱིས་བསྡུས་པ་
སྟེ་འདིས་འཆལ་བའི་ཚུལ་ཁྲིམས་ཀྱི་རྒྱུ་ཉོན་མོངས་པ་རྣམས་ཞི་བར་་་
བྱེད་པའི་སྒོ་ནས་དོན་དམ་པའི་དགེ་སྦྱོང་དུ་བྱེད་པ་ཡིན་ཏེ། མདོ་
ལས༑ སྡིག་པ་མི་དགེ་བའི་ཆོས་ཞེས་བྱ་བ་ནས་རྒྱས་པར་རྒ་ཤིར་གྱུར་
པའི་བར་རྣམ་པ་དུ་མ་ཞིག་བྱས་པ་ཡིན་པས་དེའི་ཕྱིར་དགེ་སྦྱོང་ཞེས་
གསུངས་པའི་ཕྱིར་རོ། །དགེ་སྦྱོང་གི་ཚུལ་ལ་དེའི་འབྲས་བུ་འདུས་བྱས་
དང་འདུས་མ་བྱས་གཉིས་ཡིན་ཏེ། དང་པོ་ནི་རྣམ་གྲོལ་ལམ་གྱིས་
བསྡུས་ལ། གཉིས་པ་ནི་སྤངས་པའི་ཆ་སོ་སོར་བརྟགས་པའི་འགོག་
པས་བསྡུས་པའོ། །དེ་དག་ནི་གོ་རིམ་བཞིན་དུ་དགེ་སྦྱོང་གི་ཚུལ་དེའི་
རྒྱུ་མཐུན་པ་དང་སྐྱེས་བུ་བྱེད་པའི་འབྲས་བུ་ཡིན་ནོ། །དེ་དག་ནི་
གནས་སྐབས་ཀྱི་བྱེ་བྲག་ལས་རྒྱུན་དུ་ཞུགས་པའི་འབྲས་བུ་ལ་སོགས་་་
པ་དགེ་སྦྱོང་གི་ཚུལ་གྱི་འབྲས་བུ་བཞིར་མདོ་ལས་གསུངས་སོ། །གཞན་
དག་ན་རེ། དགེ་སྦྱོང་ཚུལ་ནི་དྲི་མ་མེད་ལམ། །འབྲས་བུ་འདུས་བྱས་
འདུས་མ་བྱས། །དེ་དག་བརྒྱ་བཅུ་རྩ་དགུའོ། །གྲོལ་ལམ་ཟད་པ་རྣམས་
395.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་བཅས། །ཞེས་འདུས་བྱས་འདུས་མ་བྱས་རེ་རེ་ལ་བརྒྱ་བཅུ་རྩ་
དགུ་རེ་ཡིན་ཏེ་འདི་ལྟར། མཐོང་( ༤༡༡ན)ལམ་གྱིས་བསྡུས་པའི
རྣམ་གྲོལ་ལམ་བརྒྱ་དང་སྒོམ་ལམ་གྱིས་བསྡུས་པའི་རྣམ་གྲོལ་བརྒྱད་་་
ཅུ་རྩ་གཅིག་སྟེ་དེ་དག་ནི་འདུས་བྱས་ཡིན་ལ། ཉོན་མོངས་དེ་དག
གིས་སྤངས་པ་ནི་དགེ་སྦྱོང་གི་ཚུལ་གྱི་འབྲས་བུ་འདུས་མ་བྱས་ཡིན་ཏེ
དེ་ལྟར་ན་བརྒྱད་ཅུ་རྩ་དགུ་ཡིན་ནོ། །དེ་ལྟར་ཡིན་ན་ཅིའི་ཕྱིར་འབྲས་
བུ་བཞིར་རྣམ་པར་བཞག་ཅེ་ན། འབྲས་བུ་བཞི་རྣམ་བཞག་པ་ནི། །རྒྱུ་
ལྔ་དག་ནི་སྲིད་ཕྱིར་རོ། །འབྲས་ལ་སྔོན་ལམ་བཏང་བ་དང་། །གཞན་
ཐོབ་པ་དང་ཟད་སྡོམ་དང༌། །ཤེས་པ་བརྒྱད་ཚན་ཐོབ་པ་དང་། །རྣམ་
པ་བཅུ་དྲུག་ཐོབ་པའོ། །ཞེས་པ་ལྟར་གནས་སྐབས་གང་དུ་རྒྱུ་ལྔ་སྲིད་
པ་དེ་ཉིད་འབྲས་བུར་རྣམ་པར་བཞག་སྟེ་འདི་ལྟར། ཞུགས་པའི་ལམ་
སྔོན་དུ་བཏང་བ་དང་། འབྲས་བུའི་ལམ་འཐོབ་པ་དང་། སྤངས་པ་
ཀུན་གྱིས་ཐོབ་པ་གཅིག་རྙེད་པ་དང༌། ཆོས་ལ་རྗེས་སུ་ཤེས་པ་བརྒྱད་
ཅིག་ཅར་འཐོབ་པ་དང་། མི་རྟག་པ་ལ་སོགས་པའི་རྣམ་པ་བཅུ་དྲུག་
ཐོབ་པའོ། །ཞེས་ཟེར་རོ། །འདིར་ནི་ཚུལ་གཞན་དུ་འཆད་པར་བྱ་སྟེ་
འདི་ལྟར། སྤང་བར་བྱ་བ་ནི་གསུམ་སྟེ། ཐར་པ་ལ་འཇུག་པའི་
བགེགས་སུ་གྱུར་པ་ཀུན་ཏུ་སྦྱོར་བ་གསུམ་འགྲོ་བ་ཐ་མ་དང་ཁམས་ཐ་
མ་ལས་འདས་པའི་བགེགས་སུ་གྱུར་པ་ཐ་མའི་ཆ་མཐུན་ལྔ། ཁམས་
གོང་མ་ལས་འདས་པའི་བགེགས་སུ་གྱུར་པ་གོང་མའི་ཆ་མཐུན་ལྔའོ། །
དེ་དག་ནི་གོ་རིམ་བཞིན་དུ་ཐར་པ་འདོད་པ་རྣམས་ཀྱི་སྤང་བྱ་རགས་
པ་དང་ཕྲ་བ་དང་ཤིན་ཏུ་ཕྲ་བ་རྣམས་ཡིན་ལ་དེ་རྣམས་སྤངས་པ་་་་་་་་
•396.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཡང་དོན་དུ་གཉེར་བྱའི་འབྲས་བུ་ཆུང་ངུ་དང་འབྲིང་དང་ཆེན་པོ་་་་་་
རྣམས་ཡིན་ནོ། །དེ་ལ་དང་པོ་སྤངས་པ་ནི་རྒྱུན་དུ་ཞུགས་པའི་འབྲས་
བུ་རྣམ་པར་བཞག་སྟེ། མདོ་ལས། གང་ཟག་འདི་ནི་ཀུན་ཏུ་སྦྱོར་བ་
གསུམ་སྤངས་པས་རྒྱུན་དུ་ཞུགས་པའོ། །ཞེས་གསུངས་སོ། །གཉིས་པ་
རྣམས་བསྲབ་པར་བྱས་པ་དང་སྤངས་པས་ནི་རིམ་པ་ལྟར་ཕྱིར་འོང་་་
དང་ཕྱིར་མི་འོང་གི་འབྲས་བུ་རྣམ་པར་བཞག་སྟེ། མདོ་ལས། ལན་
ཅིག་ཕྱིར་འོང་བའི་འབྲས་བུ་གང་ཞེ་ན། ཀུན་ཏུ་སྦྱོར་བ་གསུམ་སྤངས་
པ་དང་འདོད་ཆགས་དང་ཞེ་སྡང་དང་གཏི་མུག་རྣམས་བསྲབས་པ་་་་
གང་ཡིན་པ་དེ་ཡིན་ནོ། །ཕྱིར་མི་( ༤༡༡བ) འོང་བའི་འབྲས་བུ་གང་
ཞེ་ན་ཀུན་ཏུ་སྦྱོར་བ་ཐ་མའི་ཆ་དང་མཐུན་པ་ལྔ་སྤངས་པ་གང་ཡིན་་་
པ་དེ་ཡིན་ནོ། །ཞེས་གསུངས་སོ། །ཅིའི་ཕྱིར་འདོད་པ་ན་སྤྱོད་པའི་
བསྒོམས་པས་སྤང་བར་བྱ་བའི་ཉོན་མོངས་པ་རྣམས་ནི་ཆེས་ཤིན་ཏུ་་་
རགས་པ་དང་རིམ་གྱིས་སྤོང་བ་ཡིན་ལ་དེའི་ཕྱིར་གང་གི་ཚེ་འདོད
པའི་ཉོན་མོངས་པ་ཕལ་ཆེར་ཟད་པ་དེའི་ཚེ་ཕྱིར་འོང་དང་མ་ལུས་་་་་་
པར་ཟད་པ་དེའི་ཚེ་ཕྱིར་མི་འོང་གི་འབྲས་བུ་རྣམ་པར་བཞག་སྟེ་
འདོད་པའི་ཉེས་དམིགས་བསྟན་པའི་ཕྱིར་དང་དེ་ལས་མྱུར་དུ་འདའ་
བར་བསྟན་པའི་ཕྱིར་རོ། །གསུམ་པ་སྤངས་པས་ནི་དགྲ་བཅོམ་པའི་
འབྲས་བུ་རྣམ་པར་བཞག་སྟེ། མདོ་ལས། གོང་མའི་ཆ་དང་མཐུན་པ་
ལྔ་སྤངས་པ་ནི་དགྲ་བཅོམ་པའི་འབྲས་བུའོ། །ཞེས་གསུངས་སོ། །ས་
གང་ལ་བརྟེན་ནས་ཐོབ་པ་ནི། འབྲས་བུ་དང་པོ་དང་གཉིས་པ་ནི
དང་པོའི་ཉེར་བསྡོགས་མི་ལྕོགས་པ་མེད་པ་ཁོ་ན་ལ་བརྟེན་ཏེ་འདོད་་
·397·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པའི་ཉོན་མོངས་པ་མ་ལུས་པ་སྤངས་པའི་ཕྱིར་རོ། །འབྲས་བུ་གསུམ་
པ་ནི་གལ་ཏེ་རིམ་གྱིས་ཐོབ་ན་ནི་མི་ལྕོགས་པ་མེད་པ་ཁོ་ན་ལ་བརྟེན་་
ལ་འདོད་ཆགས་དང་བྲལ་བ་ཞིག་གིས་ཐོབ་ན་ནི་བསམ་གཏན་གྱི
དངོས་གཞི་གང་ཡང་རུང་བ་ལ་བརྟེན་ནོ། །གཟུགས་མེད་ལ་ནི་མི་
བརྟེན་ཏེ་དེ་ནི་འདོད་པའི་ཉོན་མོངས་པའི་གཉེན་པོར་མི་རུང་བའི་་་
ཕྱིར་དང་ཕྱིར་མི་འོང་ཡང་འདོད་པའི་ཉོན་མོངས་པ་སྤངས་པས་་
རབ་ཏུ་ཕྱེ་བ་ཡིན་པའི་ཕྱིར་རོ། །འབྲས་བུ་བཞི་པ་ནི་བསམ་གཏན་ས་
དྲུག་གཟུགས་མེད་དང་པོ་གསུམ་རྣམས་ལ་བརྟེན་ཏེ། གལ་ཏེ་ཁམས་
འོག་མ་གཉིས་སུ་ཐོབ་པར་བྱེད་ན་བསམ་གཏན་ས་དྲུག་ལ་བརྟེན་ལ།
གཟུགས་མེད་དུ་ཐོབ་ན་གཟུགས་མེད་དང་པོ་གསུམ་གང་ཡང་རུང་་་་
བ་ལ་བརྟེན་ནས་ཐོབ་པའི་ཕྱིར་རོ། །ཁམས་གང་དུ་ཐོབ་པ་ནི། མཛོད་
ལས༑ འདོད་པར་གསུམ་ཐོབ་ཐ་མ་ནི། །གསུམ་དུ་གོང་ན་མཐོང་ལམ་
མེད༑ །མི་སྐྱོ་ལུང་ལས་འདིར་རྩོམ་ཞིང༌། །དེ་མཐར་ཕྱིན་ཞེས་འབྱུང་
ཕྱིར་རོ། །ཞེས་པས། དང་པོ་གསུམ་ནི་འདོད་པའི་རྟེན་ཁོ་ན་ལ་ཐོབ་སྟེ་
རྒྱུན་ཞུགས་དང་ཕྱིར་འོང་ནི་འདོད་པ་ལས་འདོད་ཆགས་དང་བྲལ་་་
བའི་ཕྱིར་དང་། ཕྱིར་མི་འོང་ཡང་རིམ་གྱིས་བ་ནི་དང་པོའི་ཉེར་
བསྡོགས་ལ་བརྟེན་ནས་ཐོབ་པའི་ཕྱིར་དང་། ཐོད་(༤༡༢ན)རྒལ་བ་
ནི་མཐོང་ལམ་ལ་བརྟེན་ནས་ཐོབ་སྟེ་ཁམས་གོང་གི་རྟེན་ལ་མཐོང
ལམ་མེད་པའི་ཕྱིར་རོ། །དེའི་རྒྱུ་མཚན་ཡང་ཁམས་གོང་མའི་རྟེན་་ལ་
སྐྱོ་བ་མེད་པའི་ཕྱིར་དང་། སྐྱོ་བ་དང་བྲལ་བ་ཡང་ཁམས་གསུམ་ལས་
ངེས་པར་འབྱུང་བར་བྱ་བའི་ཕྱིར་དུ་འཕགས་ལམ་ལ་བརྩོན་པ་མི་་་་་་་
398·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
བྱེད་པའི་ཕྱིར་རོ། །ལུང་ལས་ཀྱང་བར་དོ་མྱ་ངན་ལས་འདའ་བ་སོཊ་
ལྔ་པོ་དང་པོར་འདིར་རྩོམ་ཞིང་དེར་མཐར་ཕྱིན་པར་འགྱུར་རོ། །ཞེས་
གསུངས་པའི་ཕྱིར་རོ། །བཞི་པ་ནི་ཁམས་གསུམ་གའི་རྟེན་ལ་ཐོབ་པ་
ཡིན་ནོ། །ཅིའི་ཕྱིར་རྒྱུན་དུ་ཞུགས་པ་ཞེས་བྱ་ཞེ་ན་ཐར་པའི་བགེགས་
དང་བྲལ་ནས་མྱ་ངན་ལས་འདས་པའི་རྒྱུན་ལ་ཞུགས་པའི་ཕྱིར་རོ། །
ཅིའི་ཕྱིར་ལན་ཅིག་ཕྱིར་འོང་བ་ཞེས་བྱ་ཞེ་ན་འདོད་པའི་ཉོན་མོངས་་
པ་ཕལ་ཆེར་སྤངས་པས་འདོད་པར་སྐྱེ་བ་ལན་ཅིག་ལུས་པའི་ཕྱིར་རོ༎
ཅིའི་ཕྱིར་ཕྱིར་མི་འོང་བ་ཞེས་བྱ་ཞེ་ན་འདོད་པར་སྐྱེ་བའི་རྒྱུ་ཟད་
པས་འདོད་པར་སླར་མི་ལྡོག་པའི་ཕྱིར་རོ། །ཅིའི་ཕྱིར་དགྲ་བཅོམ་པ་
ཞེས་བྱ་ཞེ་ན་ཉོན་མོངས་པའི་དགྲ་མ་ལུས་པ་བཅོམ་པའི་ཕྱིར་རོ། །
དགེ་སྦྱོང་གི་ཚུལ་གྱི་འབྲས་བུ་རྣམ་པར་བཞག་པ་ནི་དེ་ལྟ་བུ་ཡིན་ནོ། །
ད་ནི་དཀྱུས་མ་ཉིད་བཤད་པར་བྱ་སྟེ། དེ་ལ་བཞི་ལས། དང་པོ་
དབང་པོས་བཞག་པ་ནི་གཉིས་ཏེ་དད་པ་ལྷག་པས་མོས་པ་དང་
མཐོང་བས་ཐོབ་པའོ། །སྔོན་དད་པའི་རྗེས་སུ་འབྲང་བ་དང་ཆོས་ཀྱི་
རྗེས་སུ་འབྲང་བ་དེ་དག་ནི་འབྲས་བུ་ཐོབ་པའི་དུས་ན་རིམ་པ་ལྟར་་་་་
དད་པས་མོས་པ་དང་མཐོང་བས་ཐོབ་པ་ཞེས་བྱ་སྟེ་རིམ་པ་ལྟར་དད་
པ་ལྷག་པས་མོས་པ་དང་ཤེས་རབ་ལྷག་པར་མཐོང་བས་རབ་ཏུ་ཕྱེ་་་་་
བའི་ཕྱིར་རོ། །གཉིས་པ་སྙོམས་འཇུག་གིས་བཞག་པ་ནི་གསུམ་སྟེ་ལུས་
ཀྱིས་མངོན་སུམ་དུ་བྱེད་པ་དང་ཤེས་རབ་ཀྱིས་རྣམ་པར་གྲོལ་བ་དང་་
གཉིས་ཀའི་ཆ་ལས་རྣམ་པར་གྲོལ་པའོ། །དང་པོ་ནི་སློབ་གང་གཟུགས་
ལ་ལྟ་བ་ལ་སོགས་པའི་རྣམ་པར་ཐར་པ་བརྒྱད་ལུས་ཀྱིས་མངོན་སུམ་་
·399·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དུ་བྱས་ནས་རྫོགས་པར་བྱས་ཏེ་གནས་པའོ། །ཁ་ཆེ་བ་རྣམས་ནི་ཞི་ང་
མྱང་འདས་དང་འདྲ་བའི་འགོག་པ་སེམས་མེད་པའི་ལུས་ཀྱིས་མངོན་
སུམ་བྱས་ནས་གནས་པའི་( ༤༡༢བ) ཕྱིར་རོ་ཞེས་ཟེར་རོ། །སློབ་
དཔོན་དབྱིག་གཉེན་ནི་འགོག་པ་ལས་ལངས་པ་ན་འདི་སྙམ་དུ་ཀྱེ་མ ་
འགོག་པའི་སྙོམས་པར་འཇུག་པ་ནི་མྱ་ངན་ལས་འདས་པ་དང་འདྲ་་་
བར་ཞི་བ་ཡིན་ནོ། །།སྙམ་དུ་སེམས་པར་འགྱུར་བ་རྣམ་པར་ཤེས་པ་
དང་བཅས་པའི་ལུས་ཞི་བ་སྔོན་མ་ཐོབ་པ་ཐོབ་པའི་ཕྱིར་རོ་ཞེས་་་་་་
འཆད་དོ། །གཉིས་པ་ནི་ཤེས་རབ་ཀྱི་སྟོབས་ཀྱིས་ཉོན་མོངས་པའི་ཟག་
པ་མ་ལུས་པར་ཟད་ལ་སྙོམས་འཇུག་གི་སྒྲིབ་པ་མ་སྤངས་པས་རྣམ་་
ཐར་བརྒྱད་ལ་བསམ་གཏན་པ་མ་ཡིན་པའོ། །གསུམ་པ་ནི་ཤེས་རབ
ཀྱི་སྟོབས་ཀྱིས་ཉོན་སྒྲིབ་སྤངས་ཤིང་སྙོམས་འཇུག་གི་སྒྲིབ་པ་ཡང་་་་་་་
སྤངས་པས་རྣམ་ཐར་བརྒྱད་ལ་བསམ་གཏན་པའི་གང་ཟག་གོ
གསུམ་པ་ཞུགས་པ་དང་གནས་ལས་བཞག་པ་ནི་བརྒྱད་ཡིན་ཏེ།
དེ་ཡང་འབྲས་བུ་དང་པོའི་དབང་དུ་བྱས་པའི་ཞུགས་གནས་ལ་རྒྱུན་་་
དུ་ཞུགས་པའི་འབྲས་བུ་ལ་འཇུག་པ་ནི་ཉོན་མོངས་པ་དྲུག་པ་མ
སྤངས་པའི་གང་ཟག་གང་ངེས་འབྱེད་ཆ་མཐུན་སྟན་གཅིག་པ་ནས་་་་
བཟུང་སྟེ་མཐོང་ལམ་གྱི་སེམས་ཀྱི་སྐད་ཅིག་བཅོ་ལྔ་ལ་གནས་པའི་་་་་་
པར་ཏེ་གནས་སྐབས་དེ་དག་ནི་རྒྱུན་ཞུགས་ཀྱི་འབྲས་བུ་ཐོབ་པའི་་་་་
བགེགས་མཐོང་སྤང་གི་ཉོན་མོངས་པ་སྤོང་བའི་སྦྱོར་བ་ལ་ཞུགས་་་་་་་
པའི་ཕྱིར་རོ། །ཁ་ཆེ་རྣམས་ནི་མཐོང་ལམ་སྐད་ཅིག་བཅོ་ལྔ་ལ་གནས་
པ་ཁོ་ན་ལ་འདོད་དོ། །རྒྱུན་དུ་ཞུགས་པ་ནི་དེ་ཉིད་བཅུ་དྲུག་པ་ལ་
·400·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
གནས་པ་སྟེ་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་གི་་
ཚུལ་གྱི་འབྲས་བུ་ལ་གནས་པ་ཡིན་པའི་ཕྱིར་རོ། །
ཞར་ལ་མཐོང་ལམ་གྱི་མིང་གཞན་བསྟན་པ་ནི་མཐོང་ལམ་ནི་གོ་
རིམ་བཞིན་དུ་ཡང་དག་པ་མྱ་ངན་ལས་འདས་པ་ལ་ཞུགས་པའི་ཕྱིར་་
དང་དོན་དམ་པའི་མངོན་པར་རྟོགས་པའི་ཕྱིར་རོ། །རྣམ་པ་ཐམས་
ཅད་དུ་མཐོང་ལམ་ཐ་མ་ལ་རྒྱུན་དུ་ཞུགས་པའི་འབྲས་བུ་ཐོབ་པར་་་་་
ངེས་སམ་ཞེ་ན་མ་ཡིན་ཏེ་འདི་ལྟར། འདོད་པའི་ཉོན་མོངས་པ་རྣམ་
པ་གཅིག་གམ་གཉིས་སྤངས་ན་ནི་ཆ་ལས་འདོད་ཆགས་དང་བྲལ་བ་་་
ཞེས་བྱ་ལ་གསུམ་སྤངས་ན་ཕྱོགས་གཅིག་ལས་འདོད་ཆགས་དང་བྲལ་
བ་ཞེས་བྱ་ཞིང་དྲུག་པ་སྤངས་(༤༡༣ན) ན་ཕལ་ཆེར་ལས་འདོད་་
ཆགས་དང་བྲལ་བ་ཞེས་བྱ་ལ་དགུ་པ་སྤངས་ན་འདོད་པ་ལས་འདོད་་
ཆགས་དང་བྲལ་བ་ཞེས་བྱ་བའི་མིང་ཐོབ་པའོ། །དེ་ལ་སྔར་འདོད་
པའི་ཉོན་མོངས་པ་ལྔ་པ་མན་ཆད་སྤངས་ཀྱང་དྲུག་པ་སོགས་མ་་་་་
སྤངས་པས་འདོད་པ་ལ་འདོད་ཆགས་དང་མ་བྲལ་བ་ནི་ངེས་པ་ལ་་་་་
ཞུགས་ནས་བཅུ་དྲུག་པ་ལ་རྒྱུན་དུ་ཞུགས་པར་འགྱུར་རོ། །གང་ཞིག་
དྲུག་པ་སྤངས་ཏེ་ཕལ་ཆེར་ལ་འདོད་ཆགས་དང་བྲལ་བ་ནི་ཕྱིར་ངེས་་
པ་ལ་ཞུགས་ནས་བཅུ་དྲུག་པ་ལ་ཕྱིར་འོང་བར་འགྱུར་རོ། །།འདི་ལ་
ཆགས་བྲལ་སྔོན་སོང་གི་ཕྱིར་འོང་ཞེས་ཟེར་བ་ནི་ཆགས་བྲལ་གྱི་ཐ་་
སྙད་ལ་མི་མཁས་པ་རྣམས་ཀྱི་མུན་སྤྲུལ་ཡིན་ཏེ་ཇི་སྲིད་འདོད་པའི་་་་་་
ཉོན་མོངས་པ་དགུ་པ་མ་སྤངས་པ་དེ་སྲིད་དུ་འདོད་ཆགས་དང་བྲལ་་
བའི་མིང་ཡང་མི་འཇུག་པའི་ཕྱིར་རོ། །དེ་བས་ན་འདི་ནི་ཐོད་རྒལ་
•401·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཕྱིར་འོང་ཞེས་བྱ་སྟེ་རྒྱུན་ཞུགས་ཀྱི་འབྲས་བུ་སྔོན་དུ་མ་སོང་བའི་
ཕྱིར་འོང་ཡིན་པའི་ཕྱིར་རོ། །གང་དག་དགུ་པ་སྤངས་ཏེ་འདོད་པ་ལ་
འདོད་ཆགས་དང་བྲལ་བ་ནི་ངེས་པ་ལ་ཞུགས་ནས་བཅུ་དྲུག་པ་ལ་་་
ཕྱིར་མི་འོང་བའི་འབྲས་བུ་ལ་གནས་པར་འགྱུར་རོ། །།འདི་ནི་ཆགས་
བྲལ་སྔོན་སོང་ཡང་ཡིན་ལ་ཐོད་རྒལ་བའི་ཕྱིར་མི་འོང་ཞེས་བྱ་སྟེ་ཕྱིར་
འོང་སྔོན་དུ་མ་སོང་བའི་ཕྱིར་མི་འོང་ཡིན་པའི་ཕྱིར་རོ། །རྒྱུན་དུ་
ཞུགས་པས་མཐོང་སྤང་ཐམས་ཅད་སྤངས་ཀྱང་མདོ་ལས་ཀུན་ཏུ་སྦྱོར་
བ་གསུམ་སྤངས་པས་རྒྱུན་དུ་ཞུགས་པར་བརྗོད་པ་ནི། གསུམ་པ་འདི་
ཐར་པ་ཐོབ་པའི་བགེགས་སུ་གྱུར་པས་རྒྱུན་ཞུགས་ཀྱི་སྤང་བྱའི་གཙོ་་་
བོ་ཡིན་པའི་ཕྱིར་རོ། །ཅིའི་ཕྱིར་ན་འཇིག་ཚོགས་སུ་ལྟ་བས་ཕུང་པོ་ལྔ
ལ་བདག་དང་བདག་གིར་མངོན་པར་ཞེན་ནས་འཁོར་བ་ལ་དགའ་་་་
བས་སྡུག་བསྔལ་ལས་མི་འཕགས་པ་དང་འཕགས་ཀྱང་ཚུལ་ཁྲིམས་་་
དང་བརྟུལ་ཞུགས་མཆོག་ཏུ་འཛིན་པས་ལམ་ངན་པ་ལ་མངོན་པར་་་
ཞེན་པས་ལོག་པས་ངེས་པར་འབྱུང་བ་དང་ཐེ་ཚོམ་གྱིས་ནི་ལམ་
བཟང་པོ་ལ་སོམ་ཉི་ཟ་བས་ཡང་དག་པར་ངེས་པར་འབྱུང་བ་མ་ཡིན་
པའི་རྒྱུ་མཚན་ཡིན་པའི་ཕྱིར་རོ། ཡང་ན་འཇིག་ལྟ་ནི་ཤེས་བྱ་ལ་ལོག་
པར་( ༤༡༣ བ)རྟོག་པའི་རྒྱུ་ཡིན་ཏེ་སྡུག་བསྔལ་བ་ཙམ་ལ་བདག་
དང་བདག་གིར་སྒྲོ་འདོགས་པའི་ཕྱིར་དང་། རྟུལ་ཞུགས་མཆོག་
འཛིན་ནི་ལྟ་བ་ལ་ལོག་པར་རྟོག་པའི་རྒྱུ་ཡིན་ཏེ་དེས་འདག་པར་ཡིད་
ཆེས་པའི་ཕྱིར་དང་། ཐེ་ཚོམ་ནི་གཉེན་པོ་ལོག་པར་རྟོག་པའི་རྒྱུ་ཡིན་
ཏེ་དཀོན་མཆོག་གསུམ་ལ་ངེས་པར་མི་བྱེད་པའི་ཕྱིར་རོ། །གཉིས་པ་
·402.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཕྱིར་འོང་ལ་ཞུགས་ནས་གཉིས་ལས་ཞུགས་པ་ནི་མཐོང་ལམ་གྱི་
འཇུག་ཏུ་སྒོམ་ལམ་ལ་འདོད་པའི་ཉོན་མོངས་པ་ལྔ་པ་སྤངས་ཤིང་་་་
དྲུག་པ་སྤོང་བའི་སྦྱོར་བའི་ལམ་དང་བར་ཆད་མེད་པའི་ལམ་ལ་
གནས་པའི་གང་ཟག་གོ །ཅིའི་ཕྱིར་དྲུག་པ་སྤོང་བའི་ལམ་ལ་གནས་པ་
ཁོ་ན་ཕྱིར་འོང་ལ་ཞུགས་པ་ཡིན་ཞེ་ན། ཉོན་མོངས་པའི་རྣམ་པ་གང་
ཞིག་སྤངས་པས་ཕྱིར་འོང་གི་འབྲས་བུ་མངོན་དུ་བྱེད་པ་དེ་ཁོ་ན་སྤོང
བ་ལ་ཞུགས་པ་ན་ཕྱིར་འོང་གི་འབྲས་བུ་ལ་ཞུགས་པ་ཞེས་བྱ་ན་དེ
ཡང་དྲུག་པ་ལས་གཞན་ལ་མི་མཐོང་བའི་ཕྱིར་རོ། །དེ་བཞིན་དུ་
གསུམ་པ་བཞི་པ་གཉིས་ལའང་སེས་⊕པར་བྱའོ། །ཁ་ཆེ་བ་རྣམས་ནི་
ཇི་སྐད་དུ། འབྲས་ཐོབ་འབྲས་བུའི་ཁྱད་པར་གྱིས། །ལམ་ཐོབ་མེད་པ་
དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་བརྩོན་པ་ནི་
ཞུགས་མ་ཡིན། །ཞེས་པས་གང་གི་ཚེ་འབྲས་བུ་ཕྱི་མ་ཁྱད་པར་ཅན
ཐོབ་པར་བྱ་བའི་ཕྱིར་རྐྱེན་ལ་བརྩོན་པ་དེའི་ཆ་ཕྱི་མ་ལ་ཞུགས་པ་་
ཡིན་ནོ་ཞེས་ཟེར་རོ། །འདིར་ནི་དེ་ཙམ་གྱིས་ཕྱི་མ་ལ་ཞུགས་པ་མ་ཡིན་
ཏེ་གནས་སྐབས་དེ་དག་དུ་ཡང་རྐྱེན་གྱི་དབང་གིས་ཐེག་པ་གཞན་ལ་་
ཞུགས་ཏེ་འབྲས་བུ་ཕྱི་མ་མངོན་དུ་མི་བྱེད་པ་སྲིད་པའི་ཕྱིར་རོ། །རྣམ་
པ་གང་སྤངས་པས་འབྲས་བུ་དེ་མངོན་སུམ་དུ་བྱེད་པར་འགྱུར་བའི་་་
ཉོན་མོངས་པའི་རྣམ་པ་དེ་སྤོང་བའི་སྦྱོར་བ་ལ་ཞུགས་པ་འི་ཚེ་ཚེ་་་་་་
གདོན་མི་ཟ་བར་འབྲས་བུ་ཕྱི་མ་མངོན་དུ་བྱེད་པར་འགྱུར་བས་དེའི་་
ཕྱིར་གནས་སྐབས་དེའི་ཚེ་ཕྱི་མ་ལ་ཞུགས་པར་འཐད་པ་ཡིན་ནོ། །
®ཤེས།
•403·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕྱིར་འོང་གི་འབྲས་བུ་ལ་གནས་པ་ན་ཞུགས་པ་དེ་ཉིད་འདོད་པའི་
ཉོན་མོངས་པ་དྲུག་སྤངས་པའི་རྣམ་གྲོལ་ལམ་ལ་( ༤༡༤ན)གནས་་་
པ་ནས་བཟུང་སྟེ་དགུ་པའི་བར་ཆད་མེད་ལམ་ལ་གནས་པའི་བར་ཏེ་
ཕལ་ཆེར་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སྦྱོང་གི་
ཚུལ་གྱི་འབྲས་བུ་ལ་གནས་པའི་ཕྱིར་རོ། །གསུམ་པའི་ཕྱིར་མི་འོང་ལ་
ཞུགས་ནས་གན ས་གཉིས་ལས་ཞུགས་པ་ནི་ཕྱིར་འོང་གང་འདོད་པའི་
ཉོན་མོངས་པ་བདུན་པ་དང་བརྒྱད་པ་སྤངས་ཤིང་དགུ་པ་སྤང་བའི་་
སྦྱོར་བ་དང་བར་ཆད་མེད་པའི་ལམ་ལ་གནས་པའོ། །ཕྱིར་མི་འོང་གི་
འབྲས་བུ་ལ་གནས་པ་ནི་དེ་ཉིད་དགུ་པ་སྤངས་པའི་རྣམ་གྲོལ་ལམ་་་
ནས་བཟུང་སྟེ་སྲིད་རྩེའི་དགུ་པ་སྤོང་བའི་བར་ཆད་མེད་ལམ་ལ
གནས་པའི་བར་ཏེ་ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་་་་་
དགེ་སྦྱོང་གི་ཚུལ་གྱིས་འབྲས་བུ་ལ་གནས་པའི་ཕྱིར་རོ། །ཕྱིར་མི་འོང་
གིས་འདོད་པའི་སྒོམ་སྤང་ཐམས་ཅད་སྤངས་ཀྱང་མདོ་ལས་ཐ་མའི་་་་
ཆ་མཐུན་ལྔ་སྤངས་པས་ཕྱིར་མི་འོང་ཞེས་བརྗོད་པ་ནི་ལྔ་པོ་དེ་དག་་་་
འགྲོ་བ་ཐ་མ་དང་ཁམས་ཐ་མའི་རྒྱུ་ཡིན་པས་ཕྱིར་མི་འོང་གི་སྤང
བྱའི་གཙོ་བོ་ཡིན་པའི་ཕྱིར་རོ། །ཅིའི་ཕྱིར་ན་འཇིག་ལྟ་ཚུལ་ཞུགས་
མཆོག་འཛིན་ཐེ་ཚོམ་རྣམས་ནི་འགྲོ་བ་ཐ་མ་ངན་འགྲོའི་རྒྱུ་ཡིན་པ
དང་འདོད་པ་ལ་འདུན་པ་དང་གནོད་སེམས་ནི་ཁམས་ཐ་མ་འདོད་་་
པའི་ཁམས་ཀྱི་རྒྱུ་ཡིན་པའི་ཕྱིར་རོ། །འབྲས་བུ་དང་པོ་གསུམ་ལ་
གནས་པ་འདི་དག་གང་གི་ཚེ་འབྲས་བུ་ཕྱི་མ་ཐོབ་པའི་དོན་དུ་ལམ་
ལ་བརྩོན་པ་དེའི་ཚེ་འབྲས་བུ་ཁྱད་པར་ཅན་གྱི་ལམ་ལ་གནས་པ
*404·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
བྱ་ལ་མི་བརྩོན་པ་ནི་འབྲས་བུ་ཙམ་ལ་གནས་པ་ཞེས་བྱའོ། །
བཞི་པ་དགྲ་བཅོམ་པ་ལ་ཞུགས་གནས་གཉིས་ལས། ཞུགས་པ་ནི་
ཕྱིར་མི་འོང་གང་སྲིད་རྩེའི་ཉོན་མོངས་པ་བརྒྱད་སྤངས་ཤིང་དགུ་པ་་་
སྤོང་བའི་སྤྱོད་པ་དང་བར་ཆད་མེད་པའི་ལམ་ལ་གནས་པའོ།། །དགྲ་
བཅོམ་པའི་འབྲས་བུ་ལ་གནས་པ་ནི་དགུ་པ་སྤངས་པའི་རྣམ་གྲོལ་་་་་་
ལམ་ལ་གནས་ནས་བཟུང་སྟེ་ཕུང་པོ་ལྷག་མེད་ཀྱི་མྱ་ངན་ལས་མ་་
འདས་ཀྱི་བར་ཏེ་གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་
དགེ་སྦྱོང་གི་ཚུལ་གྱི་འབྲས་བུ་ལ་གནས་པའི་ཕྱིར་རོ། །དགྲ་བཅོམ་
པས་( ༤༡༤བ) ཁམས་གསུམ་གྱི་ཉོན་མོངས་པ་ཐམས་ཅད་སྤངས་་་་་
ཀྱང་མདོ་ལས་གོང་མའི་ཆ་མཐུན་ལྔ་སྤངས་པས་དགྲ་བཅོམ་པ་ཞེས་་་་
གསུངས་པ་ནི་ལྔ་པོ་དེ་ཉིད་ཁམས་གོང་མའི་རྒྱུ་ཡིན་པས་དགྲ་བཅོམ་་
པའི་སྤང་བྱའི་གཙོ་བོ་ཡིན་པའི་ཕྱིར་རོ། །ཅིའི་ཕྱིར་ན་གཟུགས་
གཟུགས་མེད་ཀྱི་འདོད་ཆགས་ནི་གོང་མའི་ཕུང་པོ་ཉེ་བར་ལེན་པའི་་་
རྒྱུ་ཡིན་པ་དང་རྒོད་པ་དང་ང་རྒྱལ་དང་མ་རིག་པ་རྣམས་ནི་གོང་མ་་
ཡོངས་སུ་མི་གཏོང་བའི་རྒྱུ་ཡིན་པའི་ཕྱིར་ཏེ་དེ་དག་གིས་སྲིད་པ་དང་
ང་རྒྱལ་ཐེ་ཚོམ་ཤས་ཆེ་བས་བསམ་གཏན་པ་རྣམས་ཀུན་ནས་ཉོན་་་་་་
མོངས་པར་བྱེད་པའི་ཕྱིར་རོ། །
བཞི་པ་འབྲས་བུ་བཞིའི་ཁྱད་པར་བཤད་པ་ལ་བཞི་ལས། དང་པོ་
རྒྱུན་ཞུགས་ཀྱི་འབྲས་བུའི་ཁྱད་པར་བཤད་པ་ལ་གཉིས་ལས། དང་པོ་
རེ་ལྟར་ཐོགས་ན་སྲིད་པ་ལན་བདུན་པ་ནི་རྒྱུན་ཞུགས་དེ་ཉིད་ཚེ་དེ་་་
ལ་སྒོམ་སྤང་ཅུང་ཟད་ཀྱང་མ་སྤངས་པ་འདོད་པའི་ལྷ་དང་མི་རྣམས་་
·405·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱི་ནང་དུ་སྐྱེ་བ་ལན་བདུན་བདུན་འཁོར་པར་བྱས་ནས་སྡུག་བསྔལ་་་
གྱི་མཐའ་ལ་དགྲ་བཅོམ་ཐོབ་པའོ། །དེ་ལ་གང་ཞིག་མི་རྣམས་ཀྱི་ནང་
དུ་རྒྱུན་ཞུགས་ཐོབ་པ་དེ་ནི་དེ་ཁོ་ནར་འོངས་ནས་མྱ་ངན་ལས་འདའ་
ལ༑ གང་ཞིག་ལྷ་རྣམས་ཀྱི་ནང་དུ་རྒྱུན་ཞུགས་ཐོབ་པ་དེ་ནི་དེ་ཁོ་ནར་
འདས་ནས་མྱ་ངན་ལས་འདའོ། །ཅིའི་ཕྱིར་སྲིད་པ་བརྒྱད་པ་མངོན་
པར་མི་འགྲུབ་ཅེ་ན་དུས་དེ་སྲིད་ཀྱིས་གདོན་མི་ཟ་བར་རྒྱུད་ཡོངས་སུ་
སྨིན་པའི་ཕྱིར་རོ།། །ལམ་དེ་ནི་དེ་འདྲ་བ་སྟེ་སྦྲུལ་གོམ་པ་བདུན་པས་
ཟིན་པ་དང་རིམས་ཉིན་བདུན་པ་བཞིན་ནོ། །ཀུན་སྦྱོར་བདུན་པོ་ཐ་
མའི་ཆ་མཐུན་གཉིས་དང་གོང་མའི་ཆ་མཐུན་གཉིས་དང་གོང་མའི་་་
ཆ་མཐུན་ལྔ་ལུས་པའི་ཡང་ཕྱིར་རོ། །བར་སྐབས་སུ་ཡང་འཕགས་ལམ
མངོན་དུ་བྱེད་ཅིང་མྱ་ངན་ལས་མི་འདའ་སྟེ་དེ་སྲིད་དུ་སྲིད་པ་མྱོང་་་་་
བར་འགྱུར་བའི་ལས་ཀྱིས་སྟོབས་བསྐྱེད་པའི་ཕྱིར་རོ། །དེའི་ཕྱིར་འདི་
ནི་སྐྱེ་བ་བདུན་པ་ཁོ་ན་ལ་འབྲས་བུ་ལྷག་མ་གསུམ་མངོན་དུ་བྱེད་ཀྱི་་
དེའི་གོང་དུ་ནི་མ་ཡིན་ནོ། །སོ་སོ་སྐྱེ་བོ་རྒྱུད་ཡོངས་སུ་སྨིན་པ་དང་
རྒྱུན་དུ་ཞུགས་པ་གཞན་འགའ་ཞིག་ཀྱང་མཆོག་ཏུ་ཐོགས་ན་ལན་་་་་་་
བདུན་( ༤༡༥ན)པ་ཡིན་མོད་ཀྱི་དེ་དག་ནི་ལན་བདུན་ལེན་པར་མ་
ངེས་པའི་ཕྱིར་སྲིད་པ་ལན་བདུན་པ་ཞེས་མ་བརྗོད་ལ། འདིར་ནི་གང་
ཞིག་གདོན་མི་ཟ་བར་ལན་བདུན་ལེན་པ་དེ་ཉིད་ལ་སྤྱི་མིང་བྱེ་བྲག
ལ་སྦྱར་ནས་རེ་ལྟར་ཐོགས་ན་ལན་བདུན་པ་ཞེས་བྱའོ། །གཉིས་པ་
རིགས་ནས་རིགས་སུ་སྐྱེ་བ་ནི་སྤངས་པའི་ཁྱད་པར་འདོད་པའི་ཉོན་་་
མོངས་པ་གསུམ་མམ་བཞི་པ་སྤངས་ཤིང་དེའི་གཉེན་པོར་ཟག་མེད་་་་
•406·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཀྱི་དབང་པོ་ཡང་ཐོབ་ལ་སྐྱེ་བའི་ཁྱད་པར་འདོད་པའི་ལྷ་ནས་ལྷའམ་་
མི་ནས་མི་རྣམས་ཀྱི་ནང་དུ་ལན་གཉིས་སམ་གསུམ་རིགས་ནས
རིགས་སུ་སོང་ནས་གཉིས་པའམ་གསུམ་པ་ལ་སྡུག་བསྔལ་གྱི་མཐའ
མ་ཐོབ་པའོ། །ཅིའི་ཕྱིར་རྣམ་པ་ལྔ་སྤངས་པ་མ་ཡིན་ཞེ་ན་དེ་སྤངས་ན་
གདོན་མི་ཟ་བར་དྲུག་པ་ཡང་སྤོང་བས་ཕྱིར་འོང་དུ་འགྱུར་བའི་ཕྱིར་་
རོ༑ །དེ་ཡང་གཉིས་ཏེ་ལྷའི་རིགས་ནས་རིགས་སུ་སྐྱེ་བ་དང་མིའི་
རིགས་ནས་རིགས་སུ་སྐྱེ་བའོ།།དང་པོ་ནི་འདོད་པའི་ལྷར་ལན་གཉིས་
སམ་གསུམ་འཁོར་ཏེ་མྱ་ངན་ལས་འདའ་ལ། གཉིས་པ་ནི་མིར་ལན་
གཉིས་སམ་གསུམ་འཁོར་ནས་མྱ་ངན་ལས་འདའོ། །རིགས་ནས་
རིགས་སྐྱེ་དང་རེ་ལྟར་ཐོགས་ན་ལན་བདུན་པ་འདི་དག་ཀྱང་རྒྱུན
ཞུགས་ཀྱི་འབྲས་བུ་ཐོབ་པའི་ཚེ་ཉིད་ལ་འཇོག་གི་དེ་ཕྱིན་ཆད་ནི་མ་་་་
ཡིན་ཏེ་སྐྱེ་བའི་ཁྱད་པར་མེད་པའི་ཕྱིར་རོ། །རིགས་ནས་རིགས་སྐྱེ་ནི་
འབྲས་བུ་ཁྱད་པར་ཅན་གྱི་ལམ་ལ་གནས་པ་ཡིན་མོད་ཕྱིར་འོང་གི
འབྲས་བུ་ལ་ཞུགས་པ་ནི་མ་ཡིན་ཏེ་ཐེག་པ་གཞན་དུ་འཕོ་བ་སྲིད་་
པའི་ཕྱིར་རོ། །དེའི་ཕྱིར་འགྲེལ་པར་འདི་དང་བར་ཆད་གཅིག་པཔ་
གཉིས་ཀ་འབྲས་བུ་ཕྱི་མ་ལ་ཞུགས་པར་བཤད་པ་ནི་ནོར་བ་ཡིན་ནོ། །
གཉིས་པ་ཕྱིར་འོང་གི་ཁྱད་པར་བར་ཆད་གཅིག་པ་ནི་ཕྱིར་འོང་གང་་
འདོད་པའི་ཉོན་མོངས་པ་བདུན་པའམ་བརྒྱད་པ་སྤངས་ཤིང་ཚེ་དེ་་་་
ཉིད་ལ་དགུ་པ་མི་སྤོང་ཞིང་ཕྱི་མ་ལ་འདོད་པའི་ལྷ་རྣམས་ཀྱི་ནང་དུ་་་
སྡུག་བསྔལ་གྱི་མཐའ་མ་ཐོབ་པའོ། །གསུམ་པ་ཕྱིར་མི་འོང་གི་ཁྱད་
པར་ལ་ལྔ་ལས། དང་པོ་བར་དོར་ཡོངས་སུ་མྱ་ངན་ལས་འདའ་བ་
·407·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
( ༤༡༥ བ) ནི་འདོད་པའི་རྟེན་ཅན་གྱི་ཕྱིར་མི་འོང་གང་གཟུགས་ཀྱི་་
སྐྱེ་སྲིད་མངོན་པར་འགྲུབ་པའི་ཉོན་མོངས་པའི་ཤུགས་ཟད་ནས་སྐྱེ་་་་
བའི་ཀུན་སྦྱོར་སྤངས་ལ་ཤི་བའི་འོག་ཏུ་བར་སྲིད་ཙམ་འགྲུབ་པའི
བག་ལ་ཉལ་མ་ཟད་པས་མངོན་པར་འགྲུབ་པའི་ཀུན་སྦྱོར་མ་སྤངས་་་
པས་འདི་སྟོབས་ཀྱིས་གཟུགས་ཀྱི་བར་སྲིད་མངོན་པར་འགྲུབ་པ་ན་་་་་
ལམ་མངོན་དུ་བྱས་ནས་སྡུག་བསྔལ་གྱི་མཐའ་མ་ཐོབ་པའོ། །དེ་ཡང་
རྣམ་པ་གསུམ་སྟེ། །དཔེར་ན་ཞོགས་མའི་མེ་སྟག་ཡར་མ་ཐག་འཆི་བ
ལྟར་བར་སྲིད་མངོན་པར་འགྲུབ་ཙམ་ནས་ཕུང་པོ་ལྷག་མེད་དུ་མྱ
ངན་ལས་འདའ་བ་དང་། ལྕགས་ཀྱི་ཚྭ་ཚྭ་ཡར་བཞིན་པར་འཆི་བ
ལྟར་བར་སྲིད་མངོན་པར་འགྲུབ་ནས་སྐྱེ་སྲིད་དུ་འགྲོ་བར་མི་སེམས་་་
པ་ཚེ་དཀྱིལ་ཙམ་དུ་ལམ་མངོན་དུ་བྱས་ནས་སྡུག་བསྔལ་གྱི་མཐའ་མ་་
ཐོབ་པ་དང་ཚྭ་ཚྭ་ཡར་བ་ས་ལ་མ་ལྷུང་ཙམ་དུ་འཆི་བ་ལྟར་སྐྱེ་སྲིད་དུ
འཇུག་པར་མངོན་པར་བསམས་ནས་ངང་གིས་སྐྱེ་སྲིད་མ་ཐོབ་ཙམ་་་་
ན་ལམ་མངོན་དུ་བྱས་ནས་སྡུག་བསྔལ་གྱི་མཐའ་མ་ཐོབ་པའོ། །འདི་
དག་ནི་ལྷག་མེད་དུ་མྱ་ངན་ལས་འདའ་བ་ཡིན་ཏེ་བར་དོའི་སྲིད་པ་་་་་
དེ་ནི་སྐྱེ་སྲིད་ཚོལ་བའི་ངང་ཚུལ་ཅན་ཡིན་པས་གང་གི་ཚེ་སྐྱེ་སྲིད་ལ་་
འདུན་པ་དང་བྲལ་བ་དེའི་ཚེ་དེའི་ལུས་འཇིག་པར་འགྱུར་བ་ཡིན་ནོ།།
དེའི་ཕྱིར་ཉོན་མོངས་པ་མ་ལུས་པར་སྤངས་པ་ན་སྐྱེ་བའི་སྲིད་པ་ལ་་
འདུན་པ་དང་བྲལ་བས་ལུས་དེ་འགག་པར་འགྱུར་བའི་ཕྱིར་རོ། །སྐྱེ་
ནས་མྱ་ངན་ལས་འདའ་བ་ནི་སླ་ལ་མངོན་པར་འདུ་བྱེད་མེད་པ་ནི་་་་
སྔོན་ཤིན་ཏུ་གོམས་པའི་དབང་གིས་ལམ་ལ་རང་གིས་འབྱུང་བ་དང་་་
•408•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
མངོན་པར་འདུ་བྱེད་དང་བཅས་པ་ནི་དེ་ལས་བཟློག་པ་སྟེ་གསུམ་པོ
ནི་སླའོ། །འདི་དག་ནི་ཉོན་མོངས་པ་སྤངས་པ་ན་ལྷག་བཅས་སུ་
འདིའི་ཇི་སྲིད་ཚེའི་འཕེན་པ་མ་ཟད་པ་དེ་སྲིད་དུ་མི་འཆི་བའི་ཕྱིར་་་་
ལྷག་མེད་དུ་ནི་མ་ཡིན་ནོ། །ལྔ་པ་གོང་དུ་འཕོ་བ་ལ་གོང་གི་འོག་མིན་
དང་སྲིད་རྩེ་སྟེ་རིམ་པ་ལྟར་གཟུགས་ཅན་གྱི་མཐའ་དང་འཁོར་བ་་་་་་་
ཡོངས་སུ་ཟད་པའི་མཐའ་ཡིན་པའི་ཕྱིར་རོ། །འཕོ་བ་ནི་དེ་དང་དེ
རིམ་གྱིས་འགྲོ་བར་བྱེད་པའོ། །དེ་ནི་རྣམ་པ་གཉིས་ཏེ། འོག་མིན་ཀྱི་
( ༤༡༦ན) མཐར་ཐུག་པར་འགྲོ་བ་ནི་རོ་མྱང་བ་མང་བས་བསམ་་་
གཏན་དང་པོ་ཆུང་ངུ་ལ་སོགས་པ་ཇི་ལྟར་སྐྱེས་པ་རྣམས་ལ་རོ་མྱངས་
པས་ཚངས་རིས་ནས་བཟུང་སྟེ་གཟུགས་ཁམས་སུ་ས་ནས་སར་ལན་་་་་
རེ་སྐྱེ་ཞིང་འོག་མིན་གྱི་བར་དུ་ཞུགས་ཏེ་སྡུག་བསྔལ་གྱི་མཐའ་མ་ཐོབ་
པའོ༑།ཡང་ན། དེ་འཕར་ཕྱེད་འཕར་ཐམས་ཅད་དུ། འཆི་འཕོ་ཞེས་པ་
ལྟར༑ འཕར་བ་དང་ཕྱེད་དུ་འཕར་བ་དང་གནས་ཐམས་ཅད་དུ་འཆི་
འཕོ་བ་གསུམ་མོ། །དང་པོ་ནི་འདིར་བསམ་གཏན་བཞི་པ་སྤེལ་མར་
བསྒོམས་ནས་དང་པོའི་རོ་མྱངས་པས་གཉིས་པ་ཡན་ཆད་ལས་ཉམས་
ཏེ་ཕྱི་མ་ལ་ཚངས་རིས་སུ་སྐྱེས་ནས་དེར་སྔོན་བསྒོམས་པའི་སྟོབས་་་་་་་
ཀྱིས་བཞི་པ་སྤེལ་ནས་བསྒོམ་སྟེ་དེའི་འོག་ཏུ་འོག་མིན་དུ་སྐྱེས་ནས་མྱ་
ངན་ལས་འདའ་བའོ། །གཉིས་པ་ནི་གཞན་སྔ་མ་དང་འདྲ་ལ་ཚངས་
རིས་ནས་གནས་གཙང་མ་འོག་མ་རྣམས་གང་རུང་དུ་སྐྱེས་ནས་དེའི་་་
འོག་ཏུ་མྱ་ངན་ལས་འདའོ།། །གསུམ་པ་ནི་གཞུང་དུ་སྦྱོར་བ་ལྟར་རོ། །
སྲིད་རྩེའི་མཐར་ཐུག་པར་འགྲོ་བ་ནི་གོང་དུ་འཕོ་བ་ལ་ལ་ནི་བསམ
·409·རྟ

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཏན་བཞི་པ་སྤྲེལ་མར་བསྒོམས་པས་གནས་གཙང་འབའ་ཞིག་་
བཀོལ་ཏེ་ཚངས་རིས་ནས་སྲིད་རྩེའི་བར་དུ་རིམ་གྱིས་སོང་ནས་དེར་
སྡུག་བསྔལ་གྱི་མཐའ་མ་ཐོབ་པའོ། །ཇི་ལྟར་ན་བསམ་གཏན་བཞི་པ་
སྤེལ་མར་བསྒོམས་པས་གནས་གཙང་མ་རྣམས་སུ་སྐྱེ་ཞེ་ན་བསམ
གཏན་བཞི་པ་སྤེལ་མར་བསྒོམ་པ་ཆུང་ངུ་སོགས་ལྔར་ཡོངས་སུ
བསྒོམས་པའི་རིམ་པ་ལྟར་གནས་གཙང་མ་ལྔ་པ་རྣམས་སུ་སྐྱེའོ། །།དེ་
ལ་ཆུང་ངུར་བསྒོམ་པ་ནི་བསམབསམ་གཏན་བཞི་པ་ཟག་མེད་ལ་སྙོམས་
པར་འཇུག་པ་དེའི་འོག་ཏུ་ཟག་བཅས་ལ་དེའི་འོག་ཏུ་ཟག་མེད་དེ་་་་་
གསུམ་དུ་སྤེལ་བའོ། །ཚུལ་དེས་དྲུག་དང་དགུ་དང་བཅུ་གཉིས་དང་
བཅོ་ལྔ་སྤེལ་བ་ནི་འབྲིང་ལ་སོགས་པར་ཤེས་པར་བྱའོ། །བྱེ་བྲག་སྨྲ་བ་
དག་ནི་ཟག་བཅས་དང་ཟག་མེད་ཀྱི་སེམས་སྐད་ཅིག་རེར་སྤེལ་མར་་་
ནུས་པ་ན་གྲུབ་པ་ཡིན་ནོ་ཞེས་ཟེར་རོ། །འདིར་ནི་ཟག་བཅས་དང་
ཟག་མེད་ཀྱི་སེམས་རྒྱུན་ལྡན་ལ་འདོད་དགུར་སྙོམས་པར་འཇུག་པ་་་་
ན་(༤༡༦བ)གྲུབ་པ་ཡིན་ནོ། །དེ་ཡང་སྦྱོར་བ་གཅིག་གི་ཟག་བཅས
ཟག་མེད་ཀྱི་སེམས་གསུམ་མངོན་དུ་བྱེད་པའི་དེའི་ཚེ་ཆུང་ངུ་གྲུབ་པ་་
ཡིན་ལ། སྦྱོར་བ་གཅིག་གིས་སེམས་བཅོ་ལྔ་མངོན་དུ་བྱེད་པ་དེའི་ཚེ་
ཤིན་ཏུ་ཆེས་ཆེན་པོར་གྲུབ་པ་ཡིན་ནོ་ཞེས་སོགས་ཤེས་པར་བྱའོ།
འདིར་མ་སྨོས་པ། གཞན་ནི་གཟུགས་མེད་འགྲོ་རྣམས་བཞི།
གཞུང་
ཞེས་གཟུགས་མེད་དུ་འགྲོ་བའི་ཕྱིར་མི་འོང་བཞི་སྟེ་སྐྱེས་ནས་མྱ་ངན
ལས་འདའ་བ་ལ་སོགས་པའོ། །འདིའི་གོང་འཕོ་ལ་ནི་འཕར་གསུམ་གྱི
དབྱེ་བ་མེད་དེ་འདིར་ཞི་གནས་སྤྱོད་པ་ཡིན་པས་ལྷག་མཐོང་སྤེལ་མི་
410.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ
ནུས་པའི་ཕྱིར་རོ། །བར་དོར་མྱ་ངན་ལས་འདའ་བ་ཡང་མེད་དེ་
གཟུགས་མེད་དུ་སྐྱེ་བ་ལ་བར་དོ་མེད་པའི་ཕྱིར་རོ། །གཞན་ནི་འདི་
ནས་མྱ་ངན་འདའ། །ཞེས་པའི་མཐོང་བའི་ཆོས་ལ་ཞི་བ་ནི་འབྲས་བུ་
ཐོབ་པའི་ཚེ་དེ ་ཉིད་ལ་མྱ་ངན་ལས་འདའ་བའི་ཕྱིར་མི་འོང་སྟེ།
གཞུང་འདིར་དེ་གཉིས་མ་སྨོས་པའི་དགོངས་པ་ཅི་ཡིན་མ་ཤེས་སོ། །
བཞི་པ་དགྲ་བཅོམ་པའི་ཁྱད་པར་ལ་དྲུག་སྟེ། དགྲ་བཅོམ་ཡོངས་སུ་
ཉམས་པའི་ཆོས་ཅན་དང་བདག་གསོད་པའི་ཆོས་ཅན་དང་རྗེས་སུ་་་་
བསྲུང་བའི་ཆོས་ཅན་དང་གནས་པ་ལ་མི་བསྐྱོད་པའི་ཆོས་ཅན་དང་་་
རྟོགས་པའི་འོས་སུ་གྱུར་པ་དང་མི་གཡོ་བའི་ཆོས་ཅན་ནོ། །དང་པོ་ལྔ་
ནི་དད་པས་མོས་པ་སྔོན་དུ་འགྲོ་བ་ཅན་ཡིན་ལ་ཕྱི་མ་ནི་མཐོང་བས་་་
ཐོབ་པ་སྔོན་དུ་འགྲོ་བ་ཅན་ཡིན་ནོ། །ཡང་དང་པོ་ལྔ་ནི་སེམས་ཀྱིས་
རྣམ་པར་གྲོལ་བ་མངོན་དུ་བྱེད་པ་སྟེ་ཏིང་ངེ་འཛིན་སྐྱེ་བ་དང་རྗེས
སུ་མཐུན་པའི་ཡོ་བྱད་དང་ནད་མེད་པ་དང་ཡུལ་ཁྱད་པར་འཛོམ་པ་་
ལ་ལྟོས་པའི་ཕྱིར་རྣམ་གྲོལ་དུས་དང་སྦྱོར་བ་ཞེས་བྱ་ལ། ཕྱི་མ་ནི་རང་
ཉིད་ཀྱིས་འདོད་དགུར་ཏིང་ངེ་འཛིན་མངོན་དུ་འགྱུར་བའི་ཕྱིར་དེའི་
སེམས་ཀྱི་རྣམ་གྲོལ་མངོན་དུ་བྱེད་པ་དུས་དང་མི་སྦྱོར་བ་ཞེས་བྱའོ། །
ཡང་ན་ནི་ཡོངས་སུ་ཉམས་སྲིད་པ་དང་མི་སྲིད་པའི་སྒོ་ནས་དུས་
གཞན་གྱི་བར་དང་གཏན་དུ་རྣམ་པར་གྲོལ་བའི་ཕྱིར་རིམ་པ་ལྟར་
དུས་ཀྱིས་རྣམ་པར་གྲོལ་བ་དང་དུས་དང་མི་སྦྱོར་བར་རྣམ་པར་གྲོལ་་
བ་ཡིན་ནོ། །ཡོངས་སུ་ཉམས་པ་ནི་བྱེ་བྲག་སྨྲ་བ་རྣམས་འབྲས་བུ་ལས་
ཉམས་པར་འདོད་ཀྱང་འདིར་ནི་མཐོང་བའི་ཆོས་( ༤༡༧ན)ལ་་་་་་་
·411·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདེ་བར་གནས་པའི་བསམ་གཏན་ཙམ་ལ་ཉམས་པ་ཡིན་གྱི་འབྲས་
བུ་ལས་ནི་མ་ཡིན་ཏེ། འཕགས་པ་རྣམས་ཀྱིས་སྤངས་པ་ནི་ལེགས་པར་
སྤངས་པ་ཡིན་པས་སླར་མི་ལྡོག་པའི་ཕྱིར་རོ། །གཞན་དུ་ན་ཐར་པ་ལ་
ཡིད་བརྟན་དུ་མེད་པར་འགྱུར་རོ། །དེ་ལ་དང་པོ་ནི་དབང་པོ་རྟུལ་པོ་
སྔོན་སློབ་ལམ་གྱིས་གནས་སྐབས་ན་སྦྱོར་བ་གཉིས་དང་མི་ལྡན་པས་་་
འདོད་ཡོན་གྱིས་དབྱེན་སྤྱོས་ཏེ་མྱོས་སམ་མ་མྱོས་ཀྱང་རུང་རང་གིས་་་
རང་གསོད་དམ་མི་གསོད་ཀྱང་རུང་སྟེ་མཐོང་ཆོས་ལ་བདེར་གནས་་་་
ཀྱི་བསམ་གཏན་ལས་ཉམས་པར་འགྱུར་བའོ། །གཉིས་པ་ནི་གཞན་སྔ་
མ་དང་འདྲ་ཞིང་རང་སྲོག་རང་གིས་བཅད་དེ་བསད་ན་ཉམས་པར་་་
མི་འགྱུར་བའོ། །གསུམ་པ་ནི་སྔོན་རྒྱུན་དུ་སྦྱོར་བ་དང་ལྡན་པས་
འདོད་ཡོན་ལ་སེམས་བསྲུངས་ཏེ་དེས་མ་མྱོས་ན་ཉམས་པར་མི
འགྱུར་བའོ། །བཞི་པ་ནི་སྔོན་གུས་པར་སྦྱོར་བ་དང་ལྡན་པས་འདོད་
ཡོན་གྱི་མྱོས་སམ་མ་མྱོས་ཀྱང་རུང་ཉམས་པར་མི་འགྱུར་ལ་དད་་་་་་་
སོགས་ཀྱི་དབང་པོ་རྣོན་པོར་ཡོངས་སུ་སྦྱོར་བར་མི་ནུས་པའོ། །ལྔ་པ་
ནི་སྔོན་སྦྱོར་བ་གཉིས་དང་ལྡན་པས་མྱོས་སམ་མ་མྱོས་ཀྱང་རུང
ཉམས་པར་མི་འགྱུར་ལ་དབང་པོ་བརྟུལ་པོ་རྣོན་པོར་ཡོངས་སུ་སྦྱོར་་
བ་ནུས་པའོ། །དྲུག་པ་ནི་སྔོན་སྦྱོར་བ་གཉིས་ཀ་དང་ལྡན་པས་འདོད
ཡོན་གྱིས་མྱོས་སམ་མ་མྱོས་ཀྱང་རུང་ཉམས་པར་མི་འགྱུར་ལ་རང་་་་་
བཞིན་གྱིས་དབང་པོ་རྣོན་པོ་ཡིན་པས་དབང་པོ་སྦྱོར་མི་དགོས་པའོ། །
དང་པོ་ལྔ་ནི་དང་པོ་ནས་དེ་དང་དེའི་རིགས་ཅན་ཡིན་ལ་ཕྱི་མ་ནི་
རབ་ཏུ་རྟོགས་པའི་འོས་སུ་གྱུར་པ་སྦྱངས་པ་ལས་གྱུར་པ་དང་དང་པོ་
·412·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ནས་དེའི་རིགས་ཅན་གཉིས་ཡིན་ནོ། །ཁ་ཆེ་བ་རྣམས་ནི། ཁ་ཅིག་དང་
པོ་ནས་དེའི་རིགས། །ཁ་ཅིག་སྦྱངས་པ་ལས་གྱུར་ཏོ། །ཞེས་དང་པོ་མ་
གཏོགས་པ་གཞན་ལྔ་ལ་དང་པོ་ནས་དེའི་རིགས་སུ་གྱུར་པ་དང་སྔ་མ་
སྔ་མ་སྦྱངས་པ་ལས་གྱུར་པ་གཉིས་གཉིས་ཡོད་ཅི་ཟེར་རོ། །མཛོད་
འགྲེལ་དུ། ཡོངས་སུ་ཉམས་པའི་ཆོས་ཅན་ཡང་གདོན་མི་ཟ་བར་
ཉམས་པར་འགྱུར་བ་མ་ཡིན་ལ་རྟོགས་པའི་( ༤༡༧བ) སྐལ་བ་ཅན་་
གྱི་བར་དུ་ཡང་གཏོགས་པར་གྱུར་པ་མ་ཡིན་གྱི་སྲིད་པའི་ཕྱིར་དེ་སྐད་
ཅེས་བྱའོ། །དེ་ལྟར་བྱས་ན་ཁམས་གསུམ་ཆར་ན་ཡང་དགྲ་བཅོམ་པ་
དྲུག་ཡོད་དུ་རུང་ངོ་། །གང་དག་གིས་གདོན་མི་ཟ་བར་ཡོངས་སུ་
ཉམས་པར་འགྱུར་བ་ནས་མངོན་པར་རྟོགས་པའི་བར་དུ་འགྱུར་བ་་
དེ་དག་གི་ལྟར་ན་འདོད་པའི་ཁམས་ན་ནི་དྲུག་ཀ་ཡོད་ལ་གོང་མ་་་་་་་
གཉིས་ན་ནི་གནས་པ་ལས་མི་བསྐྱོད་པ་དང་མི་གཡོ་བའི་ཆོས་ཅན
གཉིས་ཏེ་དེ་གཉིས་ན་ཡོངས་སུ་ཉམས་པ་དང་འཆི་བར་སེམས་པ་་་་་་
དང་དབང་པོ་འཕེལ་བ་མི་སྲིད་པའི་ཕྱིར་རོ། །ཞེས་བཤད་པའི་ཕྱི་མ་
དང་གཞུང་འདི་མཐུན་པར་མངོན་ནོ།།
སྡེ་ཚན་དྲུག་པ་ཁམས་ཀྱི་རབ་ཏུ་དབྱེ་བ་ལ་གཉིས་ལས། ཁམས་
གསུམ་གྱི་དགུ་སྤྱིར་བཤད་པ་ནི་འདོད་པ་ན་སྤྱོད་པའི་ཞེས་སོགས་ཏེ་་
རང་གི་ལས་ཀྱིས་ཐ་དད་དུ་སྐྱེསཔས་སོ་སོ་སྐྱེ་བོའོ། །འཕགས་པའི་
ཆོས་ནི་ཟག་པ་མེད་པའི་ལམ་ཡིན་ལ་ཀུན་ཏུ་སྦྱོར་བ་ནི་ཉོན་མོངས་་་་
པ་སྟེ་གཞན་ནི་གོ་སླའོ། །འདོད་གཟུགས་ཀྱི་གཞི་ཁྱད་པར་དུ་བཤད་
པ་ནི་མཐུའི་ཁྱད་པར་ཐོབ་པའི་བྱང་ཆུབ་སེམས་དཔའ་ནི་འདོད་པ་་་
*·413·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་གཟུགས་ན་སྤྱོད་པ་ཡིན་གྱི་གཟུགས་མེད་ན་ནི་མ་ཡིན་ཏེ་དེ་ནི་་་་
སེམས་ཅན་ཡོངས་སུ་སྨིན་པར་བྱ་བའི་གནས་མ་ཡིན་པའི་ཕྱིར་རོ། །
དེའི་ཕྱིར་གཟུགས་མེད་དུ་སྐྱེ་བ་རྣམ་པར་སྤངས་པའི་བསམ་གཏན་་་
དང་ལྡན་པ་ལ་བསམ་གཏན་དེ་ལས་མ་ཉམས་པས་དེའི་བདེ་བས་་་་་
གནས་ཤིང་སེམས་ཅན་ཡོངས་སུ་སྨིན་པར་བྱ་བའི་ཕྱིར་འདོད་གཟུཊ་
སུ་སྐྱེ་བའོ། །རང་སངས་རྒྱས་ནི་སངས་རྒྱས་འབྱུང་བ་མེད་པ་སྟེ། དབུ་
མ་རྩ་བར། རྫོགས་སངས་རྒྱས་རྣམས་མ་བྱུང་ཞིང༌། །ཉན་ཐོས་རྣམས་
ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །བརྟན་པ་མེད་པར་
རབ་ཏུ་སྐྱེ། །ཞེས་གསུངས་པ་ལྟར་རོ། །དེ་བཞིན་ཉིད་རྟོགས་ཤིང་
གཞན་ལ་སྟོན་པའམ་སྔོན་གྱི་རྒྱལ་བ་རྣམས་གཤེགས་པ་དེ་བཞིན་དུ་་
གཤེགས་པས་དེ་བཞིན་གཤེགས་པ་སྐུ་གསུང་ཐུགས་ཀྱི་གསང་བ་
སེམས་ཀྱི་མི་ཁྱབ་པ་ཅན་ནི་དགའ་ལྡན་གྱི་གནས་ནས་བདུད་ལས་
རྒྱལ་བའི་བར་བྱང་ཆུབ་སེམས་དཔའ་( ༤༡༨ན) སྤྱོད་པ་དང་་་
མངོན་པར་རྫོགས་པར་བྱང་ཆུབ་པ་ནས་མྱ་ངན་ལས་འདའ་བའི་
བར་རྫོགས་པའི་སངས་རྒྱས་ཀྱི་སྤྱོད་པ་ཡང་འདོད་ཁམས་སུ་སྟོན་པ་་་
སྟེ༑ རྒྱུད་བླ་མར། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་
ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི
རང་བཞིན་སྣ་ཚོགས་ཀྱིས། །དགའ་ལྡན་གནས་ནས་འཕོ་བ་དང་།
ལྷུམས་སུ་འཇུག་དང་བལྟམས་པ་དང༌། །བཟོ་ཡི་གནས་ལ་མཁས་པ་
དང༌༑ །བཙུན་མོའི་འཁོར་གྱིས་རོལ་པ་དང༌། །ངེས་འབྱུང་དཀའ་བ་
སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང༌། །བདུད་སྡེ་
414·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
འཇོམས་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་བསྐོར། །མྱ་
ངན་འདས་པར་གཤེགས་མཛད་རྣམས། །ཡོངས་སུ་མ་དག་ཞིང་
རྣམས་སུ། །སྲིད་པ་ཇི་སྲིད་གནས་པར་སྟོན།།ཞེས་གསུངས་པ་ལྟར་རོ།།
སྟོན་པ་འདིའི་མཛད་པ་བཅུ་གཉིས་སོགས་ནི་རྒྱ་ཆེར་རོལ་བ་སོགས་་་
སུ་བལྟའོ།།
སྡེ་ཚན་བདུན་པ་སྤྱད་པས་རབ་ཏུ་ཕྱེ་བ་ལ་ལྔ་ལས། དང་པོ་མོས་
པ་སྤྱོད་པའི་བྱང་ཆུབ་སེམས་དཔའ་ནི་མོས་པ་སྤྱོད་པའི་ས་སྦྱོར་ལམ་་
ལ་ཆོས་ལ་ངེས་པར་སེམས་དཔའི་བཟོད་པ་ཆུང་ངུ་སོགས་སྔར་
བཤད་པ་དང་ལྡན་པ་སྟེ་འཇིག་རྟེན་ལས་འདས་པའི་ཡེ་ཤེས་དང་
བྲལ་འབྲས་ཆོས་ཉིད་ལ་མོས་པའི་སྤྱོད་པ་ཡིན་པའི་ཕྱིར་རོ། །འགྲེལ་
པར་རིགས་ལ་གནས་པ་ཐོག་མར་སྨོན་ལམ་ཆེན་པོ་བཏབ་པ་ནས་་་་
བཟུང་སྟེ་རབ་ཏུ་དགའ་བའི་ས་ལམ་ཞུགས་ཀྱི་བར་ཞེས་ཚོགས་སྦྱོར་
གཉིས་ལ་འཆད་པར་ནི་གཞུང་དུ་བཟོད་པ་ཆུང་ངུ་སོགས་གསུངས་་
པ་དང་འགལ་ཏེ་ཚོགས་ལམ་ནི་དད་པའི་ས་ཡིན་པས་ཚིག་ལ་ངེས་
རྟོག་གི་བཟོད་པ་དང་ལྡན་པ་མ་ཡིན་ནོ། །གཉིས་པ་ལྷག་པའི་བསམ་
པས་སྤྱོད་པ་ཅན་ནི་ས་བཅུ་རྣམས་སུ་འཇིག་རྟེན་ལས་འདས་པའི་ཡེ་་
ཤེས་ཐོབ་པས་བསམ་པ་རྣམ་པར་དག་པའི་ཕྱིར་རོ། །བྱང་ཆུབ་སེམས་
དཔའ་ས་ཞེས་བྱ་བ་འདི་ཅི་ཞེ་ན་སྙིང་རྗེ་ཆེན་པོས་ཡོངས་སུ་ཟིན
པའི་རྣམ་པར་མི་རྟོག་པའི་ཡེ་ཤེས་དེ་དཀར་པོའི་ཆོས་ཀྱི་ཡོན་ཏན་མ་
ལུས་པའི་རྟེན་དུ་གྱུར་པའི་ཕྱིར་རོ། །རྒྱུད་བླ་མར། ས་བཞིན་དཀར་
(༤༡༨ བ)པོའི་ཆོས་ཀྱི་སྨན་རྣམས་མ་ལུས་པའི། །རྣམ་པ་ཀུན་ཏུ་
·415·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གཞིར་གྱུར་པ་ནི་སངས་རྒྱས་སའོ། །ཞེས་དང༌། དབུ་མ་འཇུག་པར།
བྱང་ཆུབ་སེམས་དཔའི་སྙིང་རྗེ་ལ་སོགས་པས་ཡོངས་སུ་བཟུང་བའི་་་་
ཡེ་ཤེས་ཁོ་ནར་ཆད་ཕྱེ་བ་ནི་སའི་མིང་ཐོབ་སྟེ་ཡོན་ཏན་གྱི་རྟེན་དུ་
གྱུར་པའི་ཕྱིར་རོ། །ཞེས་གསུངས་སོ། །ཡེ་ཤེས་དེ་ཉིད་རྗེས་ཐོབ་ཏུ་ཆོས་
ཀྱི་དབྱིངས་ལ་ངེས་པ་མི་འདྲ་བ་འདྲེན་པའི་ཁྱད་པར་དང་ཡོན་ཏན་་
གྱི་གྲངས་དང་སྐྱེ་བའི་ཁྱད་པར་ལ་སོགས་པའི་བྱེ་བྲག་གིས་རབ་ཏུ་་་་
དགའ་བ་ལ་སོགས་པའི་ས་བཅུར་རྣམ་པར་འཇོག་སྟེ་འདི་དག་གི་
སྤྲོས་པ་རྒྱས་པར་ནི་གཞུང་གཞན་དུ་ཤེས་པར་བྱའོ། །གསུམ་པ་མཚན་
མ་དང་བཅས་པས་སྤྱོད་པ་ཅན་ནི་རབ་ཏུ་དགའ་བ་སོགས་ས་དྲུག་ལ་
གནས་པ་སྟེ་དེ་དག་ཏུ་མི་འདོད་བཞིན་དུ་མཚན་མ་དག་དང་འདྲེས་་
པའི་ཕྱིར་དེ་ལ་རབ་ཏུ་དགའ་བ་ནི་མདོ་སྡེ་རྒྱན་དུ། བྱང་ཆུབ་ལ་ནི་ཉེ་
བ་དག །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེ་
འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་པ་ལྟར་རོ། །དྲི་མ་
མེད་པ་ནི། འཆལ་ཚུལ་རྩོམ་པའི་དྲི་བྲལ་ཕྱིར། །དྲི་མ་མེད་པའི་ས་ཞེས་
བརྗོད༑ །ཅེས་སོ། །འོད་བྱེད་པ་ནི། ཆོས་ཀྱི་སྣང་བ་ཆེན་པོ་ནི། །བྱེད་
པའི་ཕྱིར་ན་འོད་བྱེད་པ། །ཞེས་ཏེ་ཏིང་ངེ་འཛིན་གྱི་སྟོབས་ཀྱིས་ཆོས་
ཚད་མེད་པ་ཚོལ་ཞིང་གཞན་ལ་ཡང་སྟོན་པའི་ཕྱིར་རོ། །འོད་འཕྲོ་བ
ཅན་ནི། འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་
འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་བྱེད་འོད་འཕྲོ་
ཅན༑།ཞེས་ཏེ་ཡེ་ཤེས་དེས་ཉོན་སྒྲིབ་སྲེག་པའི་ཕྱིར་རོ། །སྦྱང་དཀའ་བ་
ནི༑ སེམས་ཅན་རྣམ་ཡོངས་སྨིན་བྱེད་ཅིང་། །རང་གི་སེམས་ཀྱང་
·416.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
བསྲུང་བའི་ཕྱིར། །བློ་ལྡན་རྣམས་ཀྱི་སྦྱང་དཀའ་བ། །དེ་ཕྱིར་སྦྱངས་
དཀའ་ཞེས་བརྗོད་དོ། །ཞེས་ཏེ་སེམས་ཅན་སྨིན་པར་བྱེད་པ་ལ་བརྩོན
ཡང་དེའི་ལོག་སྒྲུབ་ཀྱིས་རང་གི་སེམས་ཀུན་ནས་ཉོན་མི་མོངས་པས་་་
དེ་གཞན་གྱིས་བྱ་དཀའ་བའི་ཕྱིར་རོ། །མངོན་དུ་གྱུར་པ་ནི། ཤེས་རབ་
ཕ་རོལ་ཏུ་ཕྱིན་བརྟེན་ནས། །འཁོར་བ་དང་ནི་མྱ་ངན་འདས། །གཉིས་
འདིར་མངོན་དུ་(༤༡༩ ན) གྱུར་པའི་ཕྱིར། མངོན་དུ་གྱུར་པའི་ས་
ཞེས་བརྗོད། །ཅེས་ཏེ་སྲིད་ཞི་ལ་མི་གནས་པར་དེ་དག་མངོན་དུ་གྱུར་
པའི་ཕྱིར་རོ། །བཞི་པ་མཚན་མ་མེད་པ་ལ་སྤྱོད་པ་ནི་ས་བདུན་པ་སྟེ།
དེར་ནི་བསྒྲིམས་ན་ཇི་སྲིད་འདོད་པར་མཚན་མ་མི་འབྱུང་བའི་ཕྱིར་་་
རོ༑ །རིང་དུ་སོང་བ་ནི། བགྲོད་གཅིག་ལམ་དང་འབྲེལ་བའི་ཕྱིར། །
རིང་དུ་སོང་བའི་སར་འདོད་དོ། །ཞེས་ཏེ་གཅིག་ཏུ་ཕྱིར་མི་ལྡོག་པའི་
ས་མི་གཡོ་བ་དང་འབྲེལ་བའི་ཕྱིར་རོ། །ལྔ་པ་མངོན་པར་འདུ་བྱེད་པ་
མེད་པ་ལ་སྤྱོད་པ་ནི་དག་པའི་ས་གསུམ་སྟེ་དེར་རྣམ་པར་སྨིན་་པ
ལས་བྱུང་བའི་རྣམ་པར་མི་རྟོག་པའི་ཡེ་ཤེས་ཐོབ་པའི་ཕྱིར་རོ། །མི་
གཡོ་བ་ནི། འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་བ་ཡི་སར་
འདོད་དོ། །ཞེས་ཏེ་གཅིག་ཏུ་ཕྱིར་མི་ལྡོག་པའི་རྩོལ་བ་དང་མཚན་
མེད་ལ་རྩོལ་བའི་འདུ་ཤེས་གཉིས་དང་བྲལ་བའི་ཕྱིར་རོ། །ལེགས་པའི་
བློ་གྲོས་ནི། སོ་སོ་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་
ཡིན༑ །ཞེས་སོ། །ཆོས་ཀྱི་སྤྲིན་ནི། སྤྲིན་བཞིན་གཉིས་ཀྱིས་ནམ་མཁའི་
ཆོས༑ །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་ཏེ། ཏིང་ངེ་འཛིན་དང་
གཟུངས་ཀྱི་སྤྲིན་ཀྱིས་ཐོབ་པའི་ཆོས་རྟེན་ལ་ཡོད་པ་ནམ་མཁའ་ལྟ་བུ་་
· 417·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལ་ཁྱབ་པའི་ཕྱིར་རོ།
།གསུམ་པ་རྒྱུན་ཞུགས་ལ་དཔྱད་པ་ལ་རྒྱུན
ཞུགས་གཉིས་ཏེ་རིམ་གྱིས་པ་ནི་སྔར་བསྟན་པ་བཞིན་ཏེ་ཁམས
གསུམ་གྱི་སྒོམ་སྤང་རྣམས་རྣམ་པས་རིམ་གྱིས་སྤོང་བའི་ཕྱིར་རོ། །ཅིག་
ཅར་ངེས་པར་འབྱིན་པ་ནི་ཁམས་གསུམ་གྱི་སྒོམ་སྤང་གི་ཉོན་མོངས་་་
པ་རྣམས་དུས་ཅིག་ཅར་སྤོང་བ་སྟེ་ཇི་ལྟར་ན་རྣམ་པས་ཞེས་པ་འདོད་
གཟུགས་ཀྱི་སྒོམ་སྤང་ཆེན་པོའི་ཆེན་པོ་རྣམས་ཅིག་ཅར་སྤོང་བ་ནས་་་
ཆུང་ངུ་ཆུང་ངུའི་བར་རོ། །ཅིའི་ཕྱིར་དེ་ལྟར་སྤོང་ན་འདིས་ནི་ཁམས་
གསུམ་གྱི་གཟུགས་སོགས་ཕུང་པོ་ཐམས་ཅད་གཅིག་ཏུ་བསྡུས་ནས་་་་་
འདི་ཐམས་ཅད་ནི་མི་རྟག་སྡུག་བསྔལ་སྟོང་པ་བདག་མེད་ཅེ་་་་་
སོགས་ཀྱི་རྣམ་པར་བསྒོམ་པར་བྱེད་ཀྱི་རིམ་གྱིས་པ་ལྟར་གོང་འོག་ལ་་
ཞི་རགས་ཀྱི་རྣམ་(༤༡༩བ)པར་ལྟ་བའམ་ཁམས་གསུམ་གའི་སྡུག་་་་
བསྔལ་སོགས་སོ་སོར་ཕྱེ་ནས་བསྒོམ་པར་མི་བྱེད་པའི་ཕྱིར་རོ།།འདིར་
གཞུང་ནི་སོར་མོའི་རྩེ་མོའི་མདོ་ལས། གཟུགས་གང་ཡིན་པ་ཅི་ཡིན་པ་
ཅི་ཡང་རུང་སྟེ་ཞེས་པ་ནས་རྣམ་པར་ཤེས་པའི་བར་འདས་པ་དང་མ་
འོངས་པ་དང་ད་ལྟར་བྱུང་བ་ཞེས་རྒྱ་ཆེར་འབྱུང་བ་ནས་རྒྱང་རིང་བ་
དང་ཐག་ཉེ་བ་ཞེས་བྱ་བའི་བར་དུ་དེ་ཐམས་ཅད་གཅིག་ཏུ་བསྡུས་ཏེ་
ཆ་གཅིག་ཏུ་བྱེད་དོ། །གཅིག་ཏུ་ཟླུམ་མོ་གཅིག་ཏུ་སྡོམ་མོ་ཕུང་པོ་
གཅིག་ཏུ་བྱེད་དོ་ཆ་གཅིག་ཏུ་བྱས་ཤིང་ཕུང་པོ་གཅིག་གི་བར་དུ་བྱས་
ནས་འདི་ལྟར་ཡང་དག་པར་སློབ་སྟེ་འདི་ཐམས་ཅད་ནི་མི་རྟག་པ་་་་་
འདི་ཐམས་ཅད་ནི་སྡུག་བསྔལ་བ་ཞེས་སོགས་རྒྱ་ཆེར་གསུངས་སོ།
དུས་ནམ་གྱི་ཚེ་ན་ཐོག་མར་བདེན་པ་རྣམས་མངོན་པར་རྟོགས་པར་་་
418.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
བྱས་ནས་དེའི་འོག་ཏུའོ།། །།ས་གང་ལ་རྟེན་ན་དང་པོའི་ཉེར་བསྡོགས་
མི་ལྕོགས་མེད་པ་ལ་བརྟེན་ཏེ་འདིས་ཁམས་གསུམ་གའི་ཉོན་མོངས་་་་
པ་ཐམས་ཅད་སྤོང་བར་གནས་པའི་ཕྱིར་རོ། །དངོས་གཞི་རྣམས་ནི་
འོག་སའི་གཉེན་པོར་མི་རུང་བའི་ཕྱིར་མ་ཡིན་ནོ། །ལམ་གྱི་ངོ་བོ་གང་
ན་བདེན་པའི་ཆོས་ཉིད་ལ་དམིགས་པ་འཇིག་རྟེན་ལས་འདས་པའི་་་་་
ལམ་སྟེ་འཇིག་རྟེན་པ་ནི་ཞི་རགས་གྱི་རྣམ་པ་ཅན་ཡིན་པས་རང་ས་
དང་གོང་སའི་གཉེན་པོར་མི་རུང་བའི་ཕྱིར་རོ། །འདི་ན་རྒྱུན་དུ་
ཞུགས་པ་དང་དགྲ་བཅོམ་པའི་འབྲས་བུ་གཉིས་ལ་གདགས་ཏེ་གོ་་་་་་་་
རིམ་བཞིན་དུ་ཁམས་གསུམ་གྱི་མཐོང་སྤང་དང་སྒོམ་སྤང་མ་ལུས་པ་་་
སྤངས་པས་རབ་ཏུ་ཕྱེ་བའི་ཕྱིར་དང༌། ཅིག་ཅར་པ་འདི་ལ་དེ་གཉིས་
བཞག་ཏུ་རུང་བའི་ཕྱིར་རོ། །བར་མ་གཉིས་ལ་ནི་མ་ཡིན་ཏེ་དེ་དག་ནི་
བདེན་པ་མཐོང་བ་ན་འདོད་པའི་སྒོམ་སྤང་གི་བག་ལ་ཉལ་ལྷག་མ་་་་
དང་བཅས་པ་དང་ལྷག་མ་མེད་པར་སྤངས་པས་རབ་ཏུ་ཕྱེ་བའི་ཕྱིར་་
རོ༑ །རྣམ་པར་འབྱེད་པའི་མདོ་ལས་རྒྱུན་དུ་ཞུགས་པའི་འོག་ཏུ་དགྲ་
བཅོམ་པ་རྣམ་པར་བཞག་པ་ནི་ཅིག་ཅར་ངེས་པར་འབྱེད་པའི་
དབང་དུ་བྱས་པ་ཡིན་ཏེ་གཞན་དུ་ན་རྒྱུན་དུ་ཞུགས་པའི་འོག་ཏུ་དགྲ
བཅོམ་པ་འཇོག་པ་མི་འཐད་( ༤༢༠ན)པའི་ཕྱིར་རོ། །།ཅི་ཙམ་དུ་
འབྲས་བུ་ཐོབ་ཅེ་ན་ཕལ་ཆེར་མཐོང་བའི་ཆོས་ཀྱི་ཚེ་དེ་ཉིད་དམ་འཆི་
བའི་སྲིད་པའི་དུས་ཀྱི་ཚེ་ཀུན་ཤེས་པ་མྱང་འདས་ཐོབ་པར་བྱེད་དོ། །
གལ་ཏེ་མི་བྱེད་ན་ཡང་མྱུར་དུ་མྱ་ངན་ལས་འདའ་བའི་སྨོན་ལམ་གྱི་་་་
སྟོབས་དང་བག་ལ་ཉལ་གྱི་ལྷག་མ་ལུས་པའི་དབང་གིས་ཕྱི་མ་ལ་་་་་་་་་
*419.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདོད་ཁམས་སུ་སྐྱེས་ཏེ་སངས་རྒྱས་འབྱུང་ན་དེའི་ཉན་ཐོས་དང་དེ་་་
མེད་ན་རང་རྒྱལ་པར་འགྱུར་རོ།།
ཐོབ་བྱ་མངོན་པར་རྟོགས་པ་རྣམ་པར་བཞག་པ།
གཉིས་པ་ཐོབ་བྱ་མངོན་པར་རྟོགས་པ་རྣམ་པར་བཞག་པ་ལ
གསུམ་སྟེ།·མངོན་རྟོགས་དངོས་ཀྱི་རང་བཞིན་དང་། བརྟེན་པའི་ཡོན་
ཏན་གྱི་དབྱེ་བ་དང་། དེ་རྣམས་ཀྱི་ཁྱད་པར་བཤད་པའོ། །དང་པོ་ལ་
ཡང་མིང་གི་དབྱེ་བ་དང་སོ་སོའི་ངོ་བོ་དང་ཐེག་པ་ཆེ་ཆུང་གི་མངོན་་་
རྟོགས་ཀྱི་ཁྱད་པར་དང་གསུམ་ལས། དང་པོ་ནི། མངོན་པར་རྟོགས་པ་
བཅུ་སྟེ་ཆོས་མངོན་པར་ཞེས་སོགས་སོ། །དེ་ལ་དང་པོ་བདུན་ནི་ངོ་
བོའི་དབྱེ་བ་ཡིན་ལ་ཕྱི་མ་གསུམ་ནི་རྣམ་པའི་དབྱེ་བའོ། །གཉིས་པ་ལ་
ཆོས་མངོན་པར་རྟོགས་པའི་ཚོགས་ལམ་གྱི་སྐབས་སུ་བདེན་པའི་་་་་་་
དབང་དུ་བྱས་པའི་མདོ་ལ་སོགས་རྣམས་ལ་མོས་དད་ཆེན་པོ་ཐོབ་པ་་
སྟེ་མིང་ཚིག་ཡི་གེའི་ཚོགས་ལ་དམིགས་པའི་ཕྱིར་རོ། །དོན་མངོན་
རྟོགས་ནི་སྦྱོར་ལམ་དུ་བདེན་པའི་དབང་དུ་བྱས་པའི་ཆོས་ལ་འཇིག
རྟེན་པའི་སྒོམ་བྱུང་གིས་ཚུལ་བཞིན་ཡིད་ལ་བྱེད་པ་སྟེ་བདེན་པ་མི་
རྟག་ལ་སོགས་པའི་ཆོས་ལ་ངེས་པར་སེམས་པའི་བཟོད་པ་ཚོགས
ལམ་ལ་ལྟོས་ཏེ་ཆེན་པོ་སྟེ་དེ་ཡང་ཚུལ་བཞིན་ཡིད་ལ་བྱེད་པ་ཆེན་་་
པོའི་ཆུང་ངུ་དྲོད་དང་འབྲིང་རྩེ་མོ་དང་ཆེན་པོ་བཟོད་པ་ཆོས་མཆོག་་
རྣམས་སོ། །དེ་ཁོ་ན་མངོན་རྟོགས་ནི་མཐོང་ལམ་སྟེ་བདེན་པའི་དེ་
བཞིན་ཉིད་མངོན་སུམ་དུ་རྟོགས་པའི་ཕྱིར་རོ། །དེར་བདེན་པ་རྣམས་
་.420·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
འདི་དང་འདི་ལྟ་བུའོ་ཞེས་རྣམ་པར་འཇོག་པ་བྱེད་པའི་ཀུན་རྫོབ་
པའི་ཤེས་པ་ཐོབ་སྟེ་འཇིག་རྟེན་ལས་འདས་པའི་ཡེ་ཤེས་ཀྱི་སྟོབས་
ཀྱིས་དེའི་ས་བོན་གསོ་བའི་ཕྱིར་རོ། །མངོན་དུ་བྱེད་པ་མ་ཡིན་ཏེ་
སེམས་ཀྱི་སྐད་ཅིག་བཅུ་དྲུག་རྒྱུན་མི་ཆད་པས་འཇིག་རྟེན་པའི་
སེམས་ཀྱི་སྐབས་མེད་པའི་ཕྱིར་རོ། །( ༤༢༠བ)རྗེས་ལ་མངོན་རྟོགས་
ནི་མཐོང་ལམ་གྱི་གོང་གི་འཇིག་རྟེན་པའམ་འདས་པ་ཡང་རུང་སྟེ་
བསྒོམ་པའི་ལམ་ཐམས་ཅད་དོ། །དཀོན་མཆོག་མངོན་རྟོགས་ནི་
བདེན་པ་མཐོང་བའི་འོག་ཏུ་ཀྱེ་མ་བཅོམ་ལྡན་འདས་ནི་ཡང་དག་་་་་་་་
པར་རྫོགས་པའི་སངས་རྒྱས་སོ། །དེའི་ཆོས་འདུལ་བ་ནི་ལེགས་པར་
གསུངས་པའོ། །།དེའི་ཉན་ཐོས་ཀྱི་དགེ་འདུན་ནི་ལེགས་པར་ཞུགས་
པའོ༑ །ཞེས་ཆོས་ཉིད་རྟོགས་པའི་སྟོབས་ཀྱིས་ཤེས་ནས་དད་པའོ།། །
ཀུན་ཏུ་མི་འབྱུང་བའི་མངོན་རྟོགས་ནི་སྡིག་པ་གཏན་ནས་མི་བྱ་བའི་་
སྡོམ་པ་འཕགས་པར་དགྱེས་པའི་ཚུལ་ཁྲིམས་ཀྱིས་བསྡུས་པ་ཐོབ་པས་
འཕགས་པ་སློབ་པ་འདི་སྙམ་དུ་ཞེས་སོགས་སོ། །འདི་མཐོང་ལམ་གྱི་
གནས་སྐབས་ན་ཐོབ་ཅིང་དེའི་རྗེས་ཐོབ་ཏུ་མངོན་དུ་བྱེད་དོ། །མཐར་
ཐུག་པའི་མངོན་རྟོགས་ནི་བཤད་ཟིན་ཏོ། །
མངོན་རྟོགས་བདུན་པོ་དེ་དག་ཉན་ཐོས་རྣམས་ཀྱིས་གཞན་གྱི་སྒྲ་་
ལ་བརྟེན་ནས་ཐོས་པས་ཉན་ཐོས་ཀྱི་མངོན་རྟོགས་ཞེས་བྱའོ། །དེ་དག་
ཐམས་ཅད་དམ་ཅི་རིགས་པར་གཞན་གྱི་གཞན་གྱི་སྒྲ་ལ་མ་བརྟེན་་་
པར་ཐོས་པས་རང་རྒྱལ་གྱི་མངོན་རྟོགས་ཞེས་བྱའོ། །བྱང་ཆུབ་སེམས་
དཔའི་མངོན་རྟོགས་ནི་ཉན་རང་གི་རིགས་ཅན་འདུལ་བའི་ཐབས་ལ་
··421·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཁས་པའི་ཕྱིར་མངོན་རྟོགས་བདུན་པོ་དེ་དག་ལ་ཡང་དག་པར
སྒྲུབ་པའི་བཟོད་པ་ནི་དེ་དག་ཇི་ལྟ་བ་བཞིན་ཤེས་པར་བྱེད་པ་སྟེ།
རྣམ་འགྲེལ་དུ། བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་
ལ་ནི་མངོན་སྦྱོར་མཛད། །ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ
ནི་དཀའ་བ་ཡིན། །ཞེས་པ་ལྟར་རོ། །དེ་དག་མངོན་དུ་བྱེད་པ་ནི་མ
ཡིན་ཏེ་སེམས་ཅན་ལ་ལྟ་བས་ཐེག་པ་ཆུང་ངུས་ངེས་པར་མི་འབྱུང་་་་
བའི་ཕྱིར་རོ། །ད་ནི་ཤེས་པར་བྱ་བའི་མངོན་རྟོགས་ཡིན་ལ་མངོན་དུ་
བྱ་བའི་མངོན་རྟོགས་ནི་ཡང་ས་རབ་ཏུ་དགའ་བ་ལ་བྱང་ཆུབ་སེམས་་
དཔའི་སྐྱོན་ཟག་པ་མེད་པ་ལ་ཞུགས་ཏེ་ཆོས་ཀྱི་དབྱིངས་མཐའ་དང་་་
དབུས་མེད་པ་ཆོས་ཀྱི་བདག་མེད་པ་མངོན་སུམ་རྟོགས་པ་ནི་བྱང་་་་་
ཆུབ་སེམས་དཔའི་མངོན་པར་རྟོགས་པ་ཞེས་བྱའོ། །རབ་ཏུ་དགའ་བ་
ཙམ་སྨོས་པ་ནི་དེར་(༤༢༡ན) ཆོས་ཀྱི་དབྱིངས་མངོན་སུམ་དུ་བྱས་་
པ་དང་ས་གོང་མའི་རྟོགས་པ་ལ་ཁྱད་པར་མེད་པའི་ཕྱིར་ཏེ་དེ་བཞིན་
ཉིད་ལ་དབྱེ་བ་མེད་པའི་ཕྱིར་དང་ཡེ་ཤེས་ཐམས་ཅད་ཀྱང་ཆོས་་་་་་་་
དབྱིངས་ཀྱི་སྤྱོད་ཡུལ་ཅན་དུ་འདྲ་བའི་ཕྱིར་རོ། །གསུམ་པ་ལ་གཉིས་
དང་པོ་ཁྱད་པར་སྤྱིར་བསྟན་པ་ནི་ཉན་ཐོས་དང་བྱང་ཆུབ་ལས༑
སེམས་དཔའི་མངོན་རྟོགས་ལ་ཁྱད་པར་ཅི་ཡོད་ཅེ་ན་བརྗོད་པར་བྱ་་་
སྟེ༑ དེ་ལ་དམིགས་པའི་ཁྱད་པར་ནི་ཤིན་ཏུ་རྒྱས་པའི་སྡེ་སྣོད་ལ་
དམིགས་པའི་ཕྱིར་རོ། །ཉེ་བར་བརྟེན་པའི་ཁྱད་པར་ནི་སྲིད་པ་ཙམ་
དུ་ཚོགས་གསོག་པ་དང་བསྐལ་པ་ཆེན་པོ་གྲངས་མེད་པར་བསོད་
ནམས་དང་ཡེ་ཤེས་ཀྱི་ཚོགས་གསོག་པར་བྱེད་པའི་ཕྱིར་རོ། །རབ་ཏུ་
·422·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
རྟོགས་པའི་ཁྱད་པར་ནི་གང་ཟག་གི་བདག་མེད་པ་ཙམ་དང་བདག་་་
མེད་གཉིས་ཀ་རྟོགས་པའི་ཕྱིར་རོ། །ཁས་ལེན་པའི་ཁྱད་པར་ནི་རང་
དོན་ཙམ་བྱེད་འདོད་པ་དང་བདག་གཞན་མཉམ་པར་ཁས་ལེན་པའི་
ཕྱིར་རོ། །ངེས་པར་འབྱུང་བའི་ཁྱད་པར་ནི་དམན་པའི་ས་བདུན་ཙམ་
དང་ས་བཅུས་ངེས་པར་འབྱུང་བའི་ཕྱིར་རོ། །ཡོངས་སུ་འཛིན་པའི་
ཁྱད་པར་ནི་ཞི་བ་ཙམ་དུ་ལྷུང་བ་དང་མི་གནས་པའི་མྱང་འདས་ཀྱིས་
ཡོངས་སུ་འཛིན་པའི་ཕྱིར་རོ། །གནས་དང་གཡོག་འཁོར་གྱི་ཁྱད་པར་
ནི་དེས་མི་འབྱེད་པའི་སངས་རྒྱས་ཀྱི་ཞིང་ཡོངས་སུ་སྦྱོང་བ་དང
གདུལ་བྱའི་སྐྱེ་བོ་ཉེ་བར་སྡུད་པའི་ཕྱིར་རོ། །བཙུན་པར་སྐྱེ་བའི་ཁྱད་
པར་ནི་ཡབ་སངས་རྒྱས་ཀྱི་གདུང་འཚོབ་མི་ནུས་པ་དང་བུ་མཐུ་བོ་་་་་་
ལྟར་དུ་གདུང་འཚོབ་ནུས་པའི་ཕྱིར་རོ། །སྐྱེ་བའི་ཁྱད་པར་ནི་དེས་མི
སྐྱེ་བའི་ལོངས་སྤྱོད་རྫོགས་པའི་སྐུའི་འཁོར་གྱི་དཀྱིལ་འཁོར་དུ་སྐྱེ་
བའི་ཕྱིར་རོ།།
གཉིས་པ་འབྲས་བུའི་ཁྱད་པར་བྱེ་བྲག་ཏུ་བཤད་པ་ལ་གནས་གྱུར་
པའི་ཁྱད་པར་ནི་ཉོན་མོངས་པ་ཅན་དང་ཉོན་མོངས་པ་ཅན་མ་ཡིན་་
པའི་གནས་ངན་ལེན་ཐམས་ཅད་སྤངས་ཏེ་ཡོན་ཏན་བླ་ན་མེད་པ་་་་
ཀུན་གྱི་གནས་སུ་གྱུར་པས་གནས་གྱུར་པའི་ཕྱིར་རོ། །ཡོན་ཏན་ཕུན་
སུམ་ཚོགས་པའི་ཁྱད་པར་ནི་སྟོབས་སོགས་ཀྱི་ཡོན་ཏན་དཔག་ཏུ་་་་་་་
མེད་(༤༢༡བ)པའི་ཕྱིར་རོ། །རྣམ་པ་ལྔའི་ཁྱད་པར་ནི་རྣམ་པར་
དག་པ་སོགས་ལྔའི་ཕྱིར་ཏེ། འགྲེལ་པར། རྣམ་པར་དག་པ་ཡོངས་
དང་།
·423·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དག་དང་། །ལུས་དང་ལོངས་སྤྱོད་རྫོགས་པ་དང་། །ལས་ཀྱི་སངས་རྒྱས་
ཆོས་རྣམས་ཀྱིས། །ཁྱད་པར་ཡོངས་སུ་བརྗོད་པ་ཡིན། །དེ་ལ་རྣམ་པར་
དག་པའི་ཁྱད་པར་ནི་བག་ཆགས་དང་བཅས་པའི་ཉོན་མོངས་པ་་་་་་་
སྤོང་བའི་ཕྱིར་རོ། །ཡོངས་སུ་དག་པའི་ཁྱད་པར་ནི་སངས་རྒྱས་ཞིང
ཡོངས་སུ་དག་པར་སྦྱོར་བའི་ཕྱིར་རོ། །ལུས་ཀྱི་ཁྱད་པར་ནི་ཆོས་ཀྱི་སྐུ
ཡོངས་གྲུབ་པའི་ཕྱིར་རོ། །ལོངས་སྤྱོད་ཀྱི་ཁྱད་པར་ནི་རྟག་ཏུ་བྱང་
ཆུབ་སེམས་དཔའ་རྣམས་དང་ལྷན་ཅིག་ཏུ་འཁོར་གྱི་དཀྱིལ་འཁོར་་་་
རྣམས་སུ་ཆོས་སྣ་ཚོགས་ལ་རྫོགས་པར་ལོངས་སྤྱོད་པའི་ཕྱིར་རོ། །ལས
ཀྱི་ཁྱད་པར་ནི་ཅི་རིགས་པར་སྤྲུལ་པ་རྣམས་ཀྱི་འཇིག་རྟེན་ཁམས
མཐའ་ཡས་མུ་མེད་པར་སངས་རྒྱས་ཀྱི་མཛད་པ་སྒྲུབ་པའི་ཕྱིར་རོ།
སྐུ་གསུམ་གྱི་ཁྱད་པར་ནི་རང་བཞིན་དང་ལོངས་སྤྱོད་རྫོགས་པ་དང་་་
སྤྲུལ་པའི་སྐུ་ཐོབ་པའི་ཕྱིར་རོ། །དེ་ལ་རང་བཞིན་ནམ་ངོ་བོ་ཉིད་ཀྱི་སྐུ་
ནི་སེམས་རང་བཞིན་གྱི་འོད་གསལ་བའི་དེ་བཞིན་ཉིད་གློ་བུར་གྱི་་་་་་
སྒྲིབ་པ་མ་ལུས་པའི་དག་པ་སྟོབས་སོགས་བྲལ་བའི་ཡོན་ཏན་རྣམས་་་
དང་དབྱེར་མེད་པར་གནས་པ་སྟེ། ཇི་སྐད་དུ། མངོན་པར་རྟོགས་པའི
རྒྱན་ལས། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག།
ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་
ཅན༑།ཞེས་གང་གསུངས་པ་ལྟར་རོ། །ཤིན་ཏུ་ཟབ་པའི་སྐུ་འདི་ལ་དེང
སང་སྒྲོ་འདོགས་པ་དང་སྐུར་བ་འདེབས་པ་ཤིན་ཏུ་མང་བས་ཇི་
བཞིན་པ་བཀོད་ཀྱང་བློ་ལ་ཆོས་པར་》དཀའ་བའི་ཕྱིར་ཡི་གེར་མ
གྱིིཆུད་པར།
·424.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
བཀོད་དོ། །ལོངས་སྤྱོད་རྫོགས་པའི་སྐུ་ནི་གང་གིས་ཆོས་ཀྱི་སྐུ་དེ་ཉིད་
མངོན་སུམ་དུ་བྱས་པའི་རྟེན་བསོད་ནམས་ཀྱི་ཚོགས་ཀྱི་རྣམ་པར་་་་་་་་་
སྨིན་པའི་འབྲས་བུ་མཚན་དང་དཔེ་བྱད་ཀྱི་ཡོན་ཏན་དང་ལྡན་པ
མཐར་ཕྱིན་པའི་བྱང་ཆུབ་སེམས་དཔའ་རྣམས་དང་ལྷན་ཅིག་ཏུ་ཐེག་
པ་ཆེན་པོའི་ཆོས་ཀྱི་བདེ་བ་ཁ་ན་མ་ཐོ་བ་མེད་པ་ལ་རྟག་ཏུ་ལོངས་
(༤༢༢ན) སྤྱོད་པ་སྟེ།ཇི་སྐད་དུ། མཚན་ནི་སུམ་ཅུ་རྩ་གཉིས་དང་། །
དཔེ་བྱད་བརྒྱད་བཅུའི་བདག་ཉིད་འདི། །ཐེག་ཆེན་ཉེ་བར་ལོངས་
སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །ཅེས་གསུངས་པ་
ལྟར་རོ། །སྤྲུལ་པའི་སྐུ་ནི་ལོངས་སྐུའི་དབང་གིས་མ་དག་པའི་གདུལ་
བྱ་རྣམས་ལ་རང་རང་གི་བློ་དང་འཚམ་པའི་སྤྲུལ་པ་དཔག་ཏུ་མེད་པ་
སྣང་ནས་དེ་དང་དེའི་དོན་བྱེད་པ་སྟེ། དེ་ཡང་པི་ཝང་ལེན་པ་སོགས་
བཟོ་བོ་དང་། བརྒྱ་བྱིན་དང་རྒྱལ་པོར་སྤྲུལ་པ་སོགས་སྐྱེ་བ་དང་།
མཛད་པ་བཅུ་གཉིས་སྟོན་པ་སོགས་བྱང་ཆུབ་ཆེན་པོར་སྤྲུལ་ནས
འགྲོ་བའི་དོན་མཛད་པ་སྟེ། ཇི་སྐད་དུ། གང་གིས་སྲིད་པ་ཇི་སྲིད་པར།།
འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །ཐུབ་
པའི་སྤྲུལ་སྐུ་རྒྱུན་མི་ཆད། །ཅེས་དང༌། མདོ་སྡེ་རྒྱན་ལས། སངས་རྒྱས་
སྤྲུལ་པ་དཔག་མེད་པ། །སྤྲུལ་པའི་སྐུར་ནི་འདོད་པ་སྟེ། །དོན་གཉིས་
ཕུན་སུམ་ཚོགས་པ་ནི། །རྣམ་པ་ཐམས་ཅད་གཉིས་ལ་གནས། །བཟོ
དང་སྐྱེ་དང་བྱང་ཆུབ་ཆེ། །མྱ་ངན་འདས་པར་རྟག་སྟོན་པས། །ཞེས་
གསུངས་པ་ལྟར་རོ། །མྱ་ངན་ལས་འདས་པའི་ཁྱད་པར་ནི་ཕུང་པོ་
ལྷག་མ་མེད་པའི་མྱ་ངན་ལས་འདས་དབྱིངས་སུ་ཡང་སེམས་ཅན་ལ་་་་
•425·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཕན་པའི་ཡོན་ཏན་ཐམས་ཅད་རྒྱུན་མི་གཅོད་པའི་ཕྱིར་རོ། །འདིའི་
ལྷག་བཅས་དང་ལྷག་མེད་ཀྱི་མྱང་འདས་ནི་སློབ་དཔོན་ཀླུའི་བཤེས་་་་་
གཉེན་གྱིས་སྐུ་གསུམ་གྲུབ་པར། ཕུང་པོར་བཅས་པའི་མྱ་ངན་འདས། །
ཐུབ་སྐུ་གཉིས་ལ་བཞག་པ་ཡིན། །ཕུང་པོ་ཀུན་དང་བྲལ་བའི་ཕྱིར། །
ཆོས་ཀྱི་སྐུ་ལ་ཕུང་པོ་མེད། །ཅེས་གསུངས་པ་ལྟར་རོ། །འདྲེས་ཤིང་ཉེ་
བར་འདྲེས་པའི་ཡེ་ཤེས་ཀྱི་ནུས་པ་ཐོབ་པའི་ཁྱད་པར་ནི་རྟེན་ཆོས་ཀྱི་
དབྱིངས་རྣམ་པར་དག་པར་རོ་གཅིག་པ་ཉིད་དང་དེ་ལ་བརྟེན་
རྣམ་པ་ཐམས་ཅད་མཁྱེན་པ་ཉིད་ལ་སངས་རྒྱས་ཐམས་ཅད་སོ་སོར་་་་
མཐུ་དང་ལྡན་པའི་ཕྱིར་རོ། །སྒྲིབ་པ་རྣམ་པར་དག་པའི་ཁྱད་པར་ནི་
ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་སྤངས་པའི་ཕྱིར་རོ། །
འདྲེས་པ་དང་ཉེ་བར་འདྲེས་པའི་ཁྱད་པར་ནི་སེམས་ན་རེ་རེ་རེ་་་་་་་་
འདུལ་བ་ལ་ཡང་སངས་( ༤༢༢བ)རྒྱས་ཐམས་ཅད་ཀྱིས་བདག་
རྐྱེན་མཛད་པའི་ཕྱིར་རོ། །མངོན་པར་རྫོགས་པར་བྱང་ཆུབ་པ་དང་མྱ་
ངན་ལས་འདས་པ་སྟོན་པའི་ཐབས་ཀྱི་ཁྱད་པར་ནི་འཇིག་རྟེན་གྱི
ཁམས་ཐམས་ཅད་དུ་འཁོར་བ་ཇི་སྲིད་བར་དུ་ཡང་དང་ཡང་དུ་
སངས་རྒྱས་འབྱུང་བ་ལ་སོགས་པ་སྟོན་པས་གདུལ་བྱ་རྣམས་ཡོངས་་་་
སུ་སྨིན་པར་བྱེད་པ་དང་ཐར་པར་བྱེད་པའི་ཕྱིར་རོ། །ཡོངས་སུ་སྐྱོབ་
པ་རྣམ་པ་ལྔའི་ཁྱད་པར་ནི་གནོད་པ་ལ་སོགས་པ་ལྔ་ལས་ཡོངས་སུ་་་་
སྐྱོབ་པའི་ཕྱིར་རོ། །དེ་ལ་གནོད་པ་ལས་ཡོངས་སུ་སྐྱོབ་པ་ནི་གྲོང་ཁྱེར་
དུ་འཇུག་པ་ལ་སོགས་པས་ལོང་བ་ལ་སོགས་མིག་ལ་སོགས་པ་ཐོབ་་་་་
པའི་ཕྱིར་རོ། །ཐབས་མ་ཡིན་པ་ལས་སྐྱོབ་པ་ནི་འཇིག་རྟེན་པའི་ཡང་
426.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
དག་པའི་ལྟ་བ་ཐོབ་པས་ལྟ་བ་ངན་པ་ཐམས་ཅད་དང་བྲལ་བར་བྱེད་
པའི་ཕྱིར་རོ། །ངན་སོང་ལས་སྐྱོབ་པ་ནི་མཐོང་བའི་ལམ་བསྐྱེད་པས་
ངན་འགྲོ་ལས་ཤིན་ཏུ་བཟློག་པའི་ཕྱིར་རོ།།འཇིག་ཚོགས་ལས་སྐྱོབ་པ་
ནི་དགྲ་བཅོམ་པ་མངོན་སུམ་དུ་བྱེད་པས་ཁམས་གསུམ་ལས་ཐར་་
པར་བྱེད་པའི་ཕྱིར་རོ། །ཐེག་པ་དམན་པ་ལས་སྐྱོབ་པ་ནི་བྱང་ཆུབ་
སེམས་དཔའ་རྣམས་ཐེག་པ་དམན་པ་ལ་འདུན་པ་བཟློག་པའི་ཕྱིར་རོ།
དེ་ལྟར་ཡང་རྒྱན་ལས། ཉེ་བར་འཚོ་བ་ཐམས་ཅད་དང་། །ཐབས་མ་
ཡིན་དང་ངན་སོང་དང༌། །འཇིག་ཚོགས་ཐེག་པ་དམན་པ་ལས། །དེ་
ཕྱིར་སྐྱབས་ཀྱི་དམ་པའོ། །ཞེས་གསུངས་པ་ལྟར་རོ།
གཉིས་པ་དེ་དག་ལ་བརྟེན་པའི་ཡོན་ཏན་ལ་དྲུག་སྟེ། མངོན་པར་
རྟོགས་པ་གང་གིས་བསྡུས་པ་དང༌། ངོ་བོའི་དབྱེ་བ་དང༌། སོ་སོའི་ངོ་
བོ་དང་། དེ་རྣམས་ཀྱི་སྒྲུབ་ཚུལ་དང༌། སོ་སོའི་བྱེད་ལས་སོ། །དང་པོ་
ནི་ཚད་མེད་པ་ལ་སོགས་པའི་ཡོན་ཏན་ཁྱད་པར་ཅན་འདི་དག་་་་་་་་
འཕགས་པ་ཉན་ཐོས་རྣམས་ཀྱིས་སྒོམ་པའི་ལམ་དང་མི་སློབ་པའི་་་་
ལམ་ལ་མངོན་པར་བསྒྲུབས་ཏེ་དེའི་ཕྱིར། འདི་དག་རྗེས་ལ་མངོན་
རྟོགས་དང་མཐར་ཐུག་པའི་མངོན་པར་རྟོགས་པས་བསྡུས་སོ།
གཉིས་པ་ནི་ཡོན་ཏན་ཁྱད་པར་ཅན་( ༤༢༣ན)དེ་དག་ཀྱང་ཚད་
མེད་པ་ཞེས་སོགས་སོ། །
གསུམ་པ་ལ་སྡེ་ཚན་བཅུ་དགུ་སྟེ། དེ་དག་ཀྱང་གནས་དང་།
དམིགས་པ་དང་། རྣམ་པ་དང་། རང་བཞིན་དང་། གྲོགས་དང་། རྣམ་
པ་ལྔ་ལྔས་བཤད་པར་བྱའོ། །དེ་ལ་སྡེ་ཚན་དང་པོ་ཚད་མེད་པ་རྣམས་
·427·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱི་དབྱེ་བ་ནི་གསུམ་སྟེ། སེམས་ཅན་ལ་དམིགས་པ་དང་། ཆོས་ལ་
དམིགས་པ་དང་། དམིགས་པ་མེད་པའོ། །དང་པོ་ནི་གང་ཟག་ལ་
བདག་མེད་པར་མ་རྟོགས་པས་སྡུག་བསྔལ་ལ་སོགས་དང་ལྡན་པའི་་་་
སེམས་ཅན་རྫས་ཡོད་དུ་བཟུང་ནས་དེ་ལྟ་བུའི་སེམས་ཅན་སྡུག
བསྔལ་དང་བྲལ་བ་སོགས་སུ་དམིགས་པའོ། །གཉིས་པ་ནི་གང་ཟག་གི་
བདག་མེད་པ་རྟོགས་པས་ཕ་རོལ་པོ་ཕུང་པོ་ཆོས་ཙམ་ལ་སེམས་ཅན་་
དུ་ཉེ་བར་བཏགས་པ་ཙམ་དུ་ཤེས་ནས་དེ་ལྟ་བུའི་སེམས་ཅན་སྡུག་
བསྔལ་དང་བྲལ་བ་སོགས་འདོད་པའོ། །གསུམ་པ་ནི་ཆོས་ལ་བདག་
མེད་པ་རྟོགས་པས་ཕ་རོལ་པོ་ཡང་དག་པ་མ་ཡིན་པའི་ཀུན་ཏུ་རྟོག་
པ་གཉིས་སྣང་སྒྱུ་མའི་སྐྱེས་བུ་ལྟར་རྟོགས་ནས་དེ་ལྟ་བུའི་སེམས་ཅན་་
སྡུག་བསྔལ་དང་བྲལ་བ་སོགས་འདོད་པའོ། །དང་པོ་ནི་བྱིས་པ་སོ་
སོའི་སྐྱེ་བོ་རྣམས་ཀྱི་ཡིན་ལ། གཉིས་པ་ནི་འཕགས་པ་ཉན་ཐོས་རྣམས་
ཀྱི་ཡིན་ཞིང་། གསུམ་པ་ནི་བྱང་ཆུབ་སེམས་དཔའ་འཕགས་པ་རྣམས
དང་སངས་རྒྱས་རྣམས་ཀྱི་ཡིན་ནོ། །ཡང་ན་མདོ་སྡེ་རྒྱན་ལས། བརྟན་
པ་རྣམས་ཀྱི་དེ་རྣམས་བདེ་འདོད་དང༌།།སྡུག་བསྔལ་རྣམས་ཀྱིས་ཉམ་
ཐག་བདེ་བ་དང་། ཉོན་མོངས་ཅན་དང་དེ་རྣམས་བསྟན་བཅོས་
དང་༑།དེ་ཡི་དེ་བཞིན་ཉིད་ལ་རབ་ཏུ་འཇུག །ཅེས་པ་ལྟར་སྡུག་བསྔལ་
སོགས་དང་ལྡན་པའི་སེམས་ཅན་ལ་དམིགས་པ་དང་། དེ་རྣམས་སྟོན་
པའི་བསྟན་བཅོས་ལ་དམིགས་པ་དང་སེམས་ཅན་རྣམས་ཀྱི་དེ་བཞིན་
ཉིད་ལ་དམིགས་པར་བཤད་དོ། །བྱམས་པ་སོགས་འདི་དག་གི་གནས་
ནི་ཐམས་ཅད་ཀྱང་བསམ་གཏན་གྱི་དངོས་གཞི་གང་རུང་ལ་བརྟེན་ནོ།
·428.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
དམིགས་པ་ནི་གོ་རིམ་བཞིན་དུ་བདེ་བ་འདོད་པ་དང་། སྡུག་བསྔལ་
དང་ལྡན་པ་དང་བདེ་བ་དང་( ༤༢༣བ)ལྡན་པ་དང་། ཉོན་མོངས་
པ་ཅན་གྱི་སེམས་ཅན་རྣམས་ཡིན་ནོ། །རྣམ་པ་ཡང་རིམ་པ་ལྟར་ཕན་
པ་དང་ཕྲད་པར་ཤོག་ཅིག་པ་དང་སྡུག་བསྔལ་དང་བྲལ་བར་ཤོག་་་་་་
ཅིག་པ་དང་བདེ་བ་དང་མི་འབྲལ་བར་ཤོག་ཅིག་པ་དང་ཉོན་མོངས་་
པ་དང་བྲལ་བར་ཤོག་ཅིག་སྙམ་དུ་ཕན་པར་བསམ་པའི་གནས་པ་་་
རྣམས་ཡིན་ནོ། །ངོ་བོ་ནི་ཐམས་ཅད་ཀྱང་ཡང་དག་པར་འབྱུང་བའི་
ཏིང་ངེ་འཛིན་དང་ཤེས་རབ་གང་ཡིན་པ་སྟེ་ཞི་གནས་དང་ལྷག་
མཐོང་གིས་བསྡུས་པའི་ཕྱིར་རོ། །གྲོགས་ནི་དེ་དག་དང་མཚུངས་པར་
ལྡན་པའི་སེམས་དང་སེམས་ལས་བྱུང་བའི་ཆོས་རྣམས་སོ། །དེ་རྣམས་
ཀྱི་དོན་བསྡུས་ཏེ་བསྟོད་པར་ཡང་། སེམས་ཅན་རྣམས་ལ་བརྩེ་བ་
ཅན༑ །ཕྲད་དང་བྲལ་བའི་དགོངས་པ་ཅན། །མི་འབྲལ་བ་ཡི་དགོངས་
པ་ཅན། །ཕན་དགོངས་ཁྱོད་ལ་ཕྱག་འཚལ་ལོ། །ཞེས་གསུངས་སོ། །
རྣམ་ཐར་ལ་སོགས་པ་སྡེ་ཚན་གསུམ་གྱི་རྟེན་གྱི་གང་ཟག་ནི། མཛོད་
དུ༑ གཟུགས་མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་
སྐྱེ༑ །ཞེས་པ་ལྟར་ཡིན་ཞིང་། རྣམ་ཐར་ལ་གཟུགས་ཅན་དང་གཟུགས་
མེད་ཀྱི་རྣམ་ཐར་གཉིས་ལས། དང་པོ་གཟུགས་ཅན་གྱི་རྣམ་ཐར་ལ་
གསུམ་གྱི་དང་པོ་གཟུགས་ཅན་གཟུགས་ལ་ལྟ་བའི་རྣམ་ཐར་ནི།
དགོས་ཆེད་དམ་ངེས་ཚིག་སྤྲུལ་པ་དང་བསྒྱུར་བར་མི་ནུས་པའི་སྒྲིབ་་་
པ་ལས་རྣམ་པར་ཐར་པར་བྱ་བའི་ཕྱིར་གནས་ནི་བསམ་གཏ་གྱི་་་་་
དངོས་གཞི་གང་རུང་ལ་བརྟེན་ནོ། །གཟུགས་ཅན་གྱི་དོན་ནི་ལྟ་བ་པོ་
·429·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣལ་འབྱོར་པ་བདག་ལ་གཟུགས་མེད་ཀྱི་སེམས་མ་ཐོབ་པས་གཟུགས་
སུ་འདུ་ཤེས་པ་དང་འབྲལ་བའམ་ཐོབ་ན་ཡོང་》གཟུགས་ཀྱི་འདུ་ཤེས་
ཉེ་བར་བཞག་པས་ཀྱང་རུང་སྟེའོ། །དམིགས་པ་ནི་སྣང་བ་རང་བཞིན་
པའི་གཟུགས་རྣམས་ལ་རྣམ་པ་ནི་ལྟ་བ་སྟེ་ཁ་དོག་མཛེས་པ་དང་མི་་་་
སྡུག་པ་སོགས་གང་སྤྲུལ་པར་འདོད་པའི་མོས་པ་བྱུང་བའོ། །ངོ་བོ་ནི་
ཡང་དག་པར་འབྱོར་རོ་ཞེས་སོགས་སོ། །གྲོགས་ནི་དེ་དག་དང་ཞེས་
སོགས་སོ། །གཉིས་པ་ནི་( ༤༢༤ན)གཟུགས་མེད་པར་འདུ་ཤེས་པས་
ཕྱིའི་གཟུགས་རྣམས་ལ་ལྟ་བ་ལ་གཞན་རྣམས་ཐ་མ་དང་འདྲ་ཞིང་།
གཟུགས་མེད་པའི་དོན་ནི་གཟུགས་ཀྱི་སེམས་ཐོབ་སྟེ་ལྟ་བ་པོ་བདག་་་
ལ་གཟུགས་སུ་འདུ་ཤེས་པ་དང་བྲལ་བའམ་མ་ཐོབ་ཀྱང་གཟུགས་་
མེད་པ་མིང་གཞིའི་ཕུང་པོ་ཅན་གྱི་འདུ་ཤེས་བཞག་པས་ཀྱང་རུང་་་་་་་
སྟེའོ༑ །མཛོད་དུ་འདི་གཉིས་འདོད་པ་དང་བསམ་གཏན་དང་པོའི་ཁ་
དོག་ལ་ཆགས་པའི་གཉེན་པོར་གོ་རིམ་བཞིན་དུ་བསམ་གཏན་དང་་་་
པོ་དང་གཉིས་པའི་སེམས་ལ་བརྟེན་ནས་རྣམ་པ་མི་སྡུག་པའི་རང་་་་་་
བཞིན་ཅན་ཡིན་ཞེས་ཟེར་ཏེ། རྣམ་པར་ཐར་བརྒྱད་དང་པོ་གཉིས། །
མི་སྡུག་བསམ་གཏན་གཉིས་ན་ཡོད། །ཅེས་སོ། །གསུམ་པ་སྡུག་པའི་
རྣམ་ཐར་ལ་གནས་ནི་བསམ་གཏན་བཞི་པའི་དངོས་གཞི་ལ་བརྟེན་ནོ།
དགོས་ཆེད་ནི་སྡུག་པའི་གཟུགས་སྤྲུལ་པ་ལ་རྩོལ་བ་དང་མི་སྡུག་པའི
གཟུགས་སྤྲུལ་པ་ལ་མི་མཐུན་པའི་ཀུན་ནས་ཉོན་མོངས་པ་འབྱུང་་་་་་
བའི་སྒྲིབ་པ་ལས་རྣམ་པར་ཐར་བར་བྱ་བའི་ཕྱིར་རོ། །དམིགས་པ་ནི་
འཐོབ་ན་ཡང་།
·430·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
རང་གི་མོས་པར་བྱས་པའི་སྡུག་པ་དང་མི་སྡུག་པའི་གཟུགས་རྣམས་་
ལ་དམིགས་ནས། རྣམ་པ་སྡུག་མི་སྡུག་ཕན་ཚུན་ལྟོས་པ་དང་གཅིག་ལ་
གཅིག་རྗེས་སུ་འབྲེལ་བའི་འདུ་ཤེས་ལ་བརྟེན་ནས་མཐར་ཐམས་ཅད་
རོ་གཅིག་པའི་འདུ་ཤེས་ཐོབ་ནས་ཐམས་ཅད་སྡུག་པའི་རྣམ་པར་་་་
མོས་པར་བྱེད་དོ། །དེ་ལ་ཕན་ཚུན་ལྟོས་པའི་འདུ་ཤེས་ནི་སྡུག་པ་ལ་
ལྟོས་ནས་མི་སྡུག་པ་དང་མི་སྡུག་པ་ལ་ལྟོས་ནས་སྡུག་པའི་བློ་འབྱུང་་་་
གི་མ་ལྟོས་པ་མ་ཡིན་ཏེ་མཉམ་པོར་མཐོང་ན་སྡུག་མི་སྡུག་གི་བློ་མི་་་་་་
འབྱུང་བའི་ཕྱིར་རོ། །ཕན་ཚུན་རྗེས་སུ་འབྲེལ་བའི་འདུ་ཤེས་ནི་དེའི་
ཕྱིར་སྡུག་པ་ལ་ཡང་མི་སྡུག་པ་དང་མི་སྡུག་པ་ལ་ཡང་སྡུག་པ་རྗེས་སུ་་
འབྲེལ་ཞིང་སྡུག་པར་གྲགས་པ་ཡང་བཏགས་པ་ཙམ་དུ་ཟད་དེ་སྐྲ་་་་་
སོགས་མི་གཙང་བའི་རྫས་སུམ་ཅུ་རྩ་དྲུག་གི་རང་བཞིན་ཡིན་པའི་་་་་་
ཕྱིར་རོ། །དེ་ལྟར་ན་གཟུགས་ཐམས་ཅད་ཕན་ཚུན་བསྲེས་ཏེ་སྡུག་པ་
ཉིད་(༤༢༤བ)དུ་རོ་གཅིག་པར་མོས་པར་བྱེད་དོ། །ཅིའི་ཕྱིར་
གཟུགས་ཅན་གྱི་རྣམ་ཐར་ལ་སྙོམས་པར་འཇུག་པར་བྱེད་ཅེ་ན། རྣལ་
འབྱོར་པས་སྔར་འདོད་པའི་གཟུགས་ལ་འདོད་ཆགས་བྲལ་དུ་ཟིན་་་་་
ཀྱང་དེས་དེ་དག་ལ་མོས་པའི་དབང་མ་ཐོབ་པས་དེ་ཐོབ་པར་བྱ་བའི་
ཕྱིར་ཡང་དང་ཡང་དུ་མོས་པར་བྱེད་དོ། །ལྷག་མ་རྣམས་སྔ་མ་བཞིན
ནོ༑ །གཉིས་པ་གཟུགས་མེད་ཀྱི་རྣམ་ཐར་ལ་ནམ་མཁའ་མཐའ་ཡས་སྐྱེ
མཆེད་ལ་སོགས་པ་བཞི་ནི་ཐར་པ་ཟག་མེད་དང་རྗེས་སུ་མཐུན་པ་
དག་པ་བ་གང་ཡིན་པ་རྣམས་ནི་རྣམ་པ་ཐར་བ་ཐོབ་པའི་མིང་ཐོབ་་་་་
སྟེ་དེའི་རོ་མྱོང་བ་ལས་རྣམ་པར་ཐར་པར་བྱ་བའི་ཕྱིར་རོ། །རྣལ་
·431·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འབྱོར་སྤྱོད་པའི་སར། ནམ་མཁའ་མཐའ་ཡས་སྐྱེ་མཆེད་ཀྱི་རྣམ་པར་
ཐར་པ་ནི་འདི་ལྟ་སྟེ། དེ་ལས་འདོད་ཆགས་དང་བྲལ་ལ་ནམ་མཁའ་
ཉིད་ལ་མོས་པར་བྱེད་པའོ།། །རྣམ་ཤེས་མཐའ་ཡས་སྐྱེ་མཆེད་ཀྱི་རྣམ་
པར་ཐར་པ་དེ་དང་འདྲ་སྟེ། དེ་ལས་འདོད་ཆགས་དང་བྲལ་ལ་དེ་
ཉིད་ལ་མོས་པར་བྱེད་པའོ།། །ཅི་ཡང་མེད་པའི་སྐྱེ་མཆེད་ཀྱི་རྣམ་པར་
ཐར་པ་ནི་ཅི་ཡང་མེད་པའི་སྐྱེ་མཆེད་ཐོབ་ལ་རྣམ་ཤེས་མཐའ་ཡས་སྐྱེ་
མཆེད་ལ་མོས་པར་བྱེད་པའོ། །སྲིད་པའི་རྩེ་མོའི་རྣམ་པར་ཐར་པ་ནི་
གཞན་ལ་མོས་པར་མི་བྱེད་དེ་ཇི་སྲིད་དུ་ཟད་པར་གྱི་འདུ་ཤེས་འབྱུང་
བ་དེ་སྲིད་དུ་མོས་པ་བྱ་དགོས་སོ། །ཞེས་བཤད་དོ། །འདུ་ཤེས་དང་
ཚོར་བ་འགོག་པའི་རྣམ་ཐར་ལ་དགོས་ཆེད་ནི་འདུ་ཤེས་དང་ཚོར་བ་་
འགོག་པ་ལ་སྒྲིབ་པ་ལས་ཐར་པར་བྱ་བའི་ཕྱིར་རོ། །ངོ་བོ་ནི་སྲིད་རྩེའི
རྣམ་ཐར་ལ་བརྟེན་ཏེ་གཟུགས་མེད་ཞི་བའི་རྣམ་ཐར་ལས་ཡང་དག་་་
པར་འདས་ནས་སེམས་དང་སེམས་ལས་བྱུང་བ་བརྟན་པ་མ་ཡིན་པ་
རྣམས་དང་བརྟན་པ་དེ་དག་ལས་ཀྱང་ཁ་ཅིག་འགོག་པ་སྟེ་སྔར
བཤད་པ་ལྟར་རོ། །འཕགས་པ་རྣམས་འདི་བརྒྱད་ཀྱིས་གནས་པ་ན་
འདི་རྣམས་ལ་འཕགས་པའི་གནས་པའི་རྣམ་པར་ཐར་པ་བརྒྱད་ཅེས་
བརྗོད་དོ། །དེ་ལ་འཕགས་པ་དག་གིས་གནས་པ་གཉིས་ཀྱིས་ལན་མང་
དུ་གནས་ཏེ་གསུམ་པ་དང་བརྒྱད་པའོ། །དེ་དག་ནི་གོ་རིམ་བཞིན་དུ་
གཟུགས་( ༤༢༥ན) ཅན་དང་གཟུགས་ཅན་མ་ཡིན་པའི་རྣམ་ཐར
ལ་སྒྲིབ་པ་མ་ལུས་པར་སྤངས་པའི་ཕྱིར་རྣམ་ཐར་རྣམས་ཀྱི་མཆོག
ཡིན་པའི་ཕྱིར་རོ། །དེའི་ཕྱིར་དེ་གཉིས་ལུས་ཀྱིས་མངོན་སུམ་དུ་བྱས་
·432·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཏེ་རྫོགས་པར་གནས་སོ། །ཞེས་མདོ་ལས་གསུངས་ཀྱི་གཞན་རྣམས་ནི་
མ་ཡིན་ནོ། །།ཟིལ་གནོན་བརྒྱད་ལ་གསུམ་ལས། རྣམ་ཐར་གང་ལས་
བྱུང་བ་ནི། མདོ་ལས་ནང་གཟུགས་སུ་འདུ་ཤེས་པས་ཕྱིའི་གཟུགས་
ཆུང་ངུར་ཁ་དོག་མཛེས་པ་དང་ཁ་དོག་མི་སྡུག་པ་དང་ངན་པ་དང་་་་
བཟང་པོ་རྣམས་ལ་བལྟ་སྟེ། གཟུགས་དེ་རྣམས་ཟིལ་གྱིས་མནན་ནས་
ཤེས་མཐོང་ནས་བལྟ་སྟེ། དེ་ལྟར་འདུ་ཤེས་པར་འགྱུར་བ་ནི་ཟིལ་གྱིས་
གནོན་པའི་སྐྱེ་མཆེད་དང་པོའོ། །དེ་ལྟར་ཆེན་པོ་ལ་སྦྱར་བ་ནི་གཉིས་
པ་སྟེ་དེ་དག་ནི་རྣམ་པར་ཐར་པ་དང་པོ་ལས་བྱུང་བའོ། །ནང་
གཟུགས་མེད་པར་འདུ་ཤེས་པས་ཕྱིའི་གཟུགས་ཆུང་ངུ་དང་ཆེན་པོ་་་་
གཉིས་ལ་དེ་ལྟར་ལྟ་བའི་ཟིལ་གནོན་གཉིས་ནི་རྣམ་པར་ཐར་བ
གཉིས་པ་ལ་བྱུང་སྟེ་དེ་ལྟར་ན་ཟིལ་གྱིས་གནོན་པའོ་ཞེས་སོ། །ནང་
གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་ཁ་དོག་་་
སྔོན་པོ་སྔོན་པོ་ལྟ་བུར་སྟོན་པ་འོད་སྔོན་པོ་འབྱུང་བ་རྣམས་ལ་བལྟ་་་་
སྟེ༑ དཔེར་ན་ཟར་མའི་མེ་ཏོག་གམ་ཡུལ་ཝ་ར་ན་སིའི་རས་ཕུན་སུམ་
ཚོགས་པ་སྔོན་པོ་ཁ་དོག་སྔོན་པོ་སྔོན་པོ་ལྟ་བུར་སྟོན་པ་འོད་སྔོན་པོ་་་
འབྱུང་བ་དེ་བཞིན་དུ་ནང་གཟུགས་མེད་པར་འདུ་ཤེས་པས་ཕྱིའི་་་་་
གཟུགས་སྔོན་པོ་སོགས་ལ་ལྟ་ཞིང་གཟུགས་དེ་དག་ཟིལ་གྱིས་མནན
ནས་མཐོང་སྟེ་དེ་ལྟར་འདུ་ཤེས་པར་འགྱུར་བ་འདི་ནི་ཟིལ་གྱིས་
གནོན་པའི་སྐྱེ་མཆེད་ལྔ་པའོ། །དེ་བཞིན་དུ་སེར་པོ་ལ་དཔེ་དོན་དོང་
ཀའི་མེ་ཏོག་དང་ཝ་ར་ན་སེའི་རས་སེར་པོར་སྦྱར་བ་ནིནི་དྲུག་པ།
དམར་པོ་ལ་བནྡུ་ཛི་བ་པའི་མེ་ཏོག་དང་རས་དམར་པོ་སྦྱར་བ་ནི་
•·433·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བདུན་པ། དཀར་པོ་ལ་དཔེ་སྐར་མ་པ་ཝ་སངས་དང་རས་དཀར་པོ་
སྦྱར་བ་ན་བརྒྱད་པ་སྟེ། དེ་ལྟ་བུའི་ཟིལ་གནོན་བཞི་ནི་སྡུག་པའི་རྣམ་
པ་ཐར་པ་གཅིག་ལས་བྱུང་བར་རིག་པར་བྱའོ། །དེ་གཉིས་ཀྱི་ཁྱང་
པར་ནི་རྣམ་པར་ཐར་པ་རྣམས་ཀྱིས་ནི་ཆུང་ངུ་ལ་སོགས་པའི་དམིཊ་་
པ་( ༤༢༥བ)རྣམས་ལ་ཇི་ལྟར་སྤྲུལ་པར་འདོད་པ་དེ་ལྟར་དུ་མོས་་་
པར་བྱེད་དོ།། །ཟིལ་གནོན་རྣམས་ཀྱིས་ནི་ཇི་ལྟར་འདོད་པ་དེ་བཞིན་
དུ་དབང་བྱེད་པ་དང་རང་བཞིན་གྱི་དམིགས་པ་མི་སྣང་བར་བྱེད་
པའི་ཕྱིར་ཟིལ་གྱིས་གནོན་ཏོ། །མདོའི་དོན་བཤད་པ་ནི། དེ་ལ་སེམས་
ཅན་དུ་གཏོགས་པའི་གཟུགས་རྣམས་ནི་ཆུང་ངུ་དང་སེམས་ཅན་མ་་་
ཡིན་པར་གཏོགས་པའི་རི་ཁང་ཁྱིམ་ལ་སོགས་པའི་གཟུགས་རྣམས་ནི་
ཆེན་པོའོ། །ཁ་དོག་མཛེས་པ་དང་ཁ་དོག་མི་སྡུག་པ་རྣམས་ནི་སྡུག་པ་
དང་མི་སྡུག་པའོ། །མི་དང་ལྷའི་གཟུགས་རྣམས་ནི་རིམ་པ་ལྟར་ངན་
པ་དང་བཟང་པོ་རྣམས་སོ། །གཟུགས་དེ་དག་ཟིལ་གྱིས་མནན་ནས
ཤེས་ཞེས་བྱ་བ་ནི་དབང་བསྒྱུར་ནས་སོ། །ཤེས་ཞེས་བྱ་བ་ནི་ཞི་གནས
ཀྱི་ལམ་གྱིས་སོ། །མཐོང་ཞེས་བྱ་བ་ནི་ལྷག་མཐོང་གི་ལམ་གྱིས་སོ། །དེ་
ལྟར་འདུ་ཤེས་པར་འགྱུར་ཞེས་བྱ་བ་ནི་ཟིལ་གྱིས་མནན་ནམ་མ་
མནན་ཀྱང་རུང་སྟེ་དེ་ལ་མངོན་པའི་ང་རྒྱལ་མེད་པའི་འདུ་ཤེས་ཅན་་
གྱི་ཕྱིར་རོ། །སྔོན་པོ་ཞེས་བྱ་བ་ནི་མདོར་བསྟན་པའི་ཚིག་གོ །ཁ་དོག་
སྔོན་པོ་ཞེས་བྱ་བ་ནི་ལྷན་ཅིག་སྐྱེས་པའི་སྔོན་པོ་ཉིད་ཀྱི་ཕྱིར་རོ། །སྔོན་
པོ་ལྟ་བུར་སྟོན་པ་ཞེས་བྱ་བ་ནི་སྦྱར་བ་ལས་བྱུང་བའི་སྔོན་པོ་ཉིད་ཀྱི་་
ཕྱིར་རོ། །འོད་སྔོན་པོ་འབྱུང་བ་ཞེས་བྱ་བ་ནི་དེ་གཉིས་ཀ་ལས་འོད་
--·434·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
འབྱུང་བ་རྣམས་འོད་གསལ་བ་ཉིད་ཀྱི་ཕྱིར་རོ། །སྔོན་པོ་ཇི་ལྟ་བ་
བཞིན་དུ་སེར་པོ་དམར་པོ་དཀར་པོ་རྣམས་ལ་ཡང་རྒྱ་ཆེར་རིག་པར་་
བྱའོ༑ །མེ་ཏོག་དང་རས་ཀྱི་དཔེ་གཉིས་ནི་རིམ་པ་ལྟར་ལྷན་ཅིག་སྐྱེས་
པ་དང་སྦྱར་བ་ལས་བྱུང་བའི་ཁ་དོག་བརྗོད་པའི་ཕྱིར་རོ། །འདི་ལྟ་སྟེ་
སྔོན་པོ་ཞེས་བྱ་བ་ནི་མེ་ཏོག་དང་རས་གཉིས་ཀ་ལ་མཚུངས་པར་
བསྟན་པའི་ཚིག་གོ །ཁ་དོག་སྔོན་པོ་ཞེས་བྱ་བ་ནི་མེ་ཏོག་ཉིད་ཀྱི་
དབང་དུ་བྱས་པ་སྟེ་དེ་ལྷན་ཅིག་སྐྱེས་པའི་སྔོན་པོ་ཡིན་པའི་ཕྱིར་རོ། །
སྔོན་པོ་ལྟ་བུར་སྟོན་པ་ཞེས་བྱ་བ་ནི་རས་ཀྱི་དབང་དུ་བྱས་པ་སྟེ་དེ་་་་་
སྦྱོར་བ་ལས་བྱུང་བའི་སྔོན་པོ་ཡིན་པའི་ཕྱིར་རོ། །འོད་སྔོན་པོ་འབྱུང་
བ་ཞེས་བྱ་བ་ནི་གཉིས་ཀའི་དབང་དུ་བྱས་པ་སྟེ་གཉིས་ཀ་ལ་ཡང་་་་་་་
འོད་གསལ་བ་ཉིད་ཡོད་པའི་ཕྱིར་རོ།།དེ་བཞིན་དུ་སེར་དམར་དཀར་
( ༤༢༦ན)པོ་ལ་ཡང་སྦྱར་བར་བྱའོ། །ལྷག་མ་ནང་གཟུགས་སུ་འདུ་
ཤེས་པས་ཕྱིའི་གཟུགས་ལ་ལྟ་ཞེས་སོགས་ཀྱི་དོན་ནི་རྣམ་པ་ཐར་པ་ཇི་
ལྟ་བ་བཞིན་དུ་ཤེས་པར་བྱའོ། །ཟད་པར་ལ་གཉིས་ལས། དང་པོ་ནི།
ཟིལ་གནོན་གྱི་རང་བཞིན་གྱི་དམིགས་པ་རྣམས་མི་སྣང་བ་དང་
དབང་བསྒྱུར་བའི་སྒོ་ནས་ཟིལ་གྱིས་མནན་ནས་ཟད་པར་རྣམས་ཀྱིས་
ས་ལ་སོགས་པ་ཟད་པར་སྟེ་མ་ལུས་པར་རྒྱས་པར་བྱེད་མཐའ་ཡས་
ཁྱབ་པར་བྱེད་པར་གནས་པ་ཡང་དག་པར་འབྱོར་པའི་ཏིང་ངེ
འཛིན་དང་ཤེས་རབ་གང་ཡིན་པའོ། །གྲོགས་ནི་དེ་དག་མཚུངས་པར་
ཞེས་སོགས་སོ། །དེ་ཡང་བཅུ་སྟེ་ཟད་པར་ས་དང་ཆུ་དང་མེ་དང་རླུང་
དང་སྔོན་པོ་དང་སེར་པོ་དང་དམར་པོ་དང་དཀར་པོ་དང་ནམ
·435.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཁའ་དང་རྣམ་ཤེས་ཀྱི་སྐྱེ་མཆེད་དོ། །དེ་རྣམས་ཀྱི་བྱེད་ལས་ནི་
གཏན་ལ་དབབ་པ་བསྡུ་བར། རྣལ་འབྱོར་པ་ཟད་པར་གྱི་སྐྱེ་མཆེད
བཅུ་བསྒོམ་པ་ནི་བྱ་བ་ལྔ་བྱེད་པ་ཡིན་ཏེ། ལྔ་གང་ཞེ་ན། ཟད་པར ས
ལ་སོགས་པ་ནས་ཟད་པར་དཀར་པོའི་མཐར་ཐུག་པའི་བར་དག
གིས་ནི་སྤྲུལ་པ་དང་དངོས་པོ་བསྒྱུར་བར་འཕགས་པའི་རྫུ་འཕྲུལ་
མངོན་པར་སྒྲུབ་པར་བྱེད་དོ། །ཟད་པར་ནམ་མཁའ་མཐའ་ཡས་སྐྱེ་
མཆེད་ཀྱིས་ནི་འོང་བ་དང་འགྲོ་བ་འཕགས་པའི་རྫུ་འཕྲུལ་མངོན
པར་སྒྲུབ་པར་བྱེད་དོ།།ཟད་པར་རྣམ་ཤེས་མཐའ་ཡས་སྐྱེ་མཆེད་ཀྱིས་
ནི་ཉོན་མོངས་པ་མེད་པ་དང་སྨོན་གནས་ཤེས་པ་དང་སོ་སོ་དག་པར
རིག་པ་སོགས་ཀྱི་ཡོན་ཏན་མངོན་པར་སྒྲུབ་པར་བྱེད་དོ། །ཞེས་བཤད་
དོ༑ །རྣལ་འབྱོར་སྤྱོད་པའི་ས་ལས་ཀྱང་གཟུགས་དང་རེག་བྱའི་སྐྱེ་
མཆེད་འདི་གཉིས་ཅིའི་ཕྱིར་རྣམ་པར་བཞག་ཅེ་ན། འདི་གཉིས་ནི་
བདག་དང་ཕ་རོལ་གྱི་རྒྱུད་དང་སེམས་ཅན་གྱི་ཁམས་ཐམས་ཅད་ན་་་
ཡོད་ན་མིག་ལ་སོགས་པ་རྣམས་ནི་རང་གི་རྒྱུད་ལ་ཡོད་པ་ཁོ་ན་ཡིན་་་
པ་དང་དྲི་དང་རོ་རྣམས་ཀྱང་ཁམས་ཀུན་ཏུ་མེད་པའི་ཕྱིར་རོ། །དེ་
རྣམས་ཀྱི་ནང་ནས་གཟུགས་ཅན་རྣམས་ནི་གཟུགས་ཀྱི་ཁམས་མནན་་་་་
ཆད་ཀྱི་(༤༢༦བ)ཟད་པར་གྱི་སྙོམས་འཇུག་གོ །གཟུགས་མེད་པ་
དག་ནི་ནམ་མཁའ་ཐམས་ཅད་དུ་འགྲོ་བ་ཡིན་པས་ན་དེའི་ཕྱིར་དེར་་
ཟད་པར་གྱི་སྐྱེ་མཆེད་དུ་བཞག་གོ །རྣམ་པར་ཤེས་པ་ཡང་ཡུལ་ཟད་
པར་གྱི་སྤྱོད་ཡུལ་ཅན་ཡིན་པའི་ཕྱིར་རོ། །ཐོག་མ་ཁོ་ནར་ནི་རྣལ་
འབྱོར་པས་མོས་པར་བྱེད་དོ། །དེའི་འོག་ཏུ་ཟིལ་གྱིས་གནོན་ཏོ། །དེ་
·436·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ནས་ཟིལ་གྱིས་མནོན་པ་ལ་དབང་ཐོབ་ནས་དེའི་འོག་ཏུ་ཟད་པ ར་གྱི་་
སྐྱེ་མཆེད་དེ་ཉིད་ལ་ཅི་དགའ་མགུར་མོས་པར་བྱེད་དོ། །དེ་ལྟར་ན་དེ་
དག་གི་གོ་རིམ་ནི་དེ་ཡིན་ནོ།། །གཟུགས་ཀྱི་ཟད་པར་སྐྱེ་མཆེད་བརྒྱད་
ཡོངས་སུ་དག་པ་རྣམས་ཀྱིས་ནི་འཕགས་པའི་མོས་པ་དང་དངོས་པོ་་་་
ཡོངས་སུ་བསྒྱུར་བའི་རྫུ་འཕྲུལ་མངོན་པར་སྒྲུབ་པར་བྱེད་། །དེ་ཇི་
ལྟ་ཇི་ལྟར་མོས་པ་དང་ཇི་སྲིད་ཀྱི་བར་དུ་བསྒྱུར་བ་དེ་ཁོ་ན་བཞིན་དུ་་
དེར་འགྱུར་ཏེ་གསེར་ལ་སོགས་པ་དེ་དག་གིས་ཀྱང་བྱ་བ་བྱེད་ནུས་སོ་
ཟད་པར་རྣམ་ཤེས་མཐའ་ཡས་སྐྱེ་མཆེད་ཡོངས་སུ་དག་པས་ནི་ཉོན་་་
མོངས་པ་མེད་པ་དང་སོ་སོ་ཡང་དག་པར་རིག་པ་དང་སྨོན་ནས་ཤེས་
པ་ལ་སོགས་པ་རྣམས་མངོན་པར་སྒྲུབ་པར་བྱེད་དོ། །ཟད་པར་ནམ་
མཁའི་སྐྱེ་མཆེད་ཡོངས་སུ་དག་པས་ནི་གང་འདོད་པ་དེ་ནམ་མཁའ་་་
བསྒྱུར་བར་བྱེད་དོ། །དཔེར་ན་རྫ་མཁན་དང་ལྕགས་མགར་གསེར
མགར་རྣམས་ཀྱིས་འཇིམ་པ་ལ་སོགས་རྣམས་ཐོག་མར་ནི་སྦྱོང་བར་་་
བྱེད་ཀྱི་དེ་དག་ཤིན་ཏུ་ཡོངས་སུ་བྱང་བར་བྱས་པ་མ་ཡིན་ཏེ་རྣམ
པར་ཐར་པའི་གནས་སྐབས་ཀྱང་དེ་དག་འདྲའོ། །ཟིལ་གནོན་གྱི་སྐྱེ་
མཆེད་ཀྱི་གནས་སྐབས་ནི་ཇི་ལྟར་ཤིན་ཏུ་ཡོངས་སུ་བྱང་བར་བྱས་པ་”
ལྟ་བུའོ། །ཟད་པར་གྱི་སྐྱེ་མཆེད་ཀྱི་གནས་སྐབས་ནི་ཇི་ལྟར་ཡོངས་སུ་
ཤིན་ཏུ་ཡོངས་སུ་བྱང་བར་བྱས་ནས་ཅི་འདོད་པ་བཞིན་དུ་ཡོངས་སུ་་
བསྒྱུར་བ་ལྟ་བུར་བལྟ་བར་བྱའོ །ཞེས་གསུངས་པ་ལྟར་ཤེས་པར་
བྱའོ༑ །དེའི་ཁྱད་ཆོས་དཔྱད་པ་ནི་ཅིའི་ཕྱིར་རྣམ་ཐར་དང་ཟིལ་གནོན་
ལ་འབྱུང་བ་བཞི་མི་བཞག་པར་ཟད་པར་ལས་ལ་སོགས་པར་གདཊ་་་
•437·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེ་ན་གནས་འབྱུང་བ་དང་བཅས་པའི་འབྲས་བུའི་གཟུགས་ལ་ཁྱབ་་་
པར་བྱ་བ་འབྱོར་བའི་ཕྱིར་( ༤༢༧ན)ཏེ། འབྱུང་བ་མེད་ན་འབྲས་
བུའི་གཟུགས་སྔོན་པོ་སོགས་ཀྱིས་ཁྱབ་པར་བྱེད་མི་ནུས་པའི་ཕྱིར་རོ། །
ལྷག་མ་ནི་གཟུགས་མེད་ཀྱི་རྣམ་ཐར་བཞིན་དུ་ཇི་ལྟར་མཐུན་མཐུན་་་
དུ་སྦྱོར་བ་ནི་འདིས་རྒྱས་པར་བྱེད་དོ། །དེ་ལ་རྣམ་ཐར་རྣམས་ཀྱིས་ནི་
སྤྲུལ་པ་སོགས་རྩོམ་ལ་ཟིལ་གནོན་གྱིས་ནི་སྦྱོར་ཞིང་ཟད་པར་རྣམས་་་
ཀྱིས་ནི་འགྲུབ་པར་བྱེད་དོ། །སྡེ་ཚན་གསུམ་གྱིས་བསྟོད་པར། ཐུབ་
པས་སྒྲིབ་ཀུན་ངེས་པར་གྲོལ། །འཇིག་རྟེན་ཐམས་ཅད་ཟིལ་གྱིས་
གནོན༑ །ཁྱོད་ཀྱི་མཁྱེན་པས་ཤེས་བྱ་ཁྱབ། །ཐུགས་གྲོལ་ཁྱོད་ལ་ཕྱག་
འཚལ་ལོ། །ཞེས་གསུངས་སོ། །ཉོན་མོངས་པ་མེད་པ་ནི་བསམ་གཏན་
ལ་བརྟེན་ནས་བདག་ལ་དམིགས་ཏེ་གཞན་གྱི་ཉོན་མོངས་པ་སྐྱེ་མ་་་་་་
སྐྱེས་བསམས་ནས་ཤེས་པས་མ་འོངས་པ་ན་འབྱུང་བ་ལ་བལྟས་ཏེ་ཅི་་
ནས་བདག་ལ་དམིགས་ནས་གཞན་གྱི་ཉོན་མོངས་པ་འབྱུང་བ་རྗེས་་
སུ་བསྲུང་བའི་གནས་པ་ཞེས་སོགས་སོ། །སེམས་ཅན་རྣམས་ནི་ཐམས་
ཅད་ཀྱི། །ཉོན་མོངས་མ་ལུས་ཐམས་ཅད་འདུལ།།ཉོན་མོངས་འཇོམས་
མཛད་ཉོན་མོངས་ལ། །བརྩེར་བཅས་ཁྱོད་ལ་ཕྱག་འཚལ་ལོ། །ཞེས་
གསུངས་སོ། །བསམས་ནས་ཤེས་པ་ནི་དུས་གསུམ་ལ་སོགས་པའི་ཤེས་
བྱའི་རྣམ་པ་ཤེས་པར་འདོད་པ་ན་དེ་དང་དེར་འདི་ཤེས་པར་བྱའོ་་་་་
ཞེས་བསམས་ནས་བསམ་གཏན་ལ་སྙོམས་པར་འཇུག་ཅིང་དེ་ལས་
ལངས་ནས་དེའི་ཤེས་བྱ་དེ་ཤེས་པར་འགྱུར་བའི་ཡང་དག་པར་
འབྱོར་ཅེས་སོགས་སོ། །ལྷུན་གྱིས་གྲུབ་ཅིང་ཆགས་མི་མངའ། །ཐོགས་
·438.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
པ་མི་མངའ་རྟག་པར་ནི། །མཉམ་པར་བཞག་ཅིང་འདྲི་ཀུན་གྱི། །ལན་
ལྡོན་ཁྱེད་ལ་ཕྱག་འཚལ་ལོ། །ཞེས་སོ། །སོ་སོ་ཡང་དག་པར་རིག་པ་
བཞི་ལ་ཆོས་ཀྱི་དམིགས་པ་ནི་ཀུན་ནས་ཉོན་མོངས་པ་དང་རྣམ་པར་་
བྱང་བ་རྣམས་ཀྱི་མིང་གི་རྣམ་གྲངས་སུ་གཏོགས་པ་དཔེར་ན་མ་རིག་་
པ་དང་མི་ཤེས་པ་དང་མི་མཐོང་བ་དང་མངོན་པར་མི་རྟོག་པ་ཞེས་་
བྱ་བ་ལ་སོགས་པ་རྣམས་ལ་དམིགས་ནས་ཐོགས་པ་མེད་པར་མཁྱེན་་་
པ་(༤༢༧བ) ཡང་དག་པར་འབྱོར་ཅེས་སོགས་སོ། །དོན་གྱི་དམིགས་
པ་ཆོས་རྣམས་ཀྱི་རང་སྤྱིའི་མཚན་ཉིད་དང་དོན་གཞན་ལ་དགོངས་་་་་
པ་སོགས་ལ་དམིགས་པའོ། །ངེས་པའི་ཚིག་གི་དམིགས་པ་ཡུལ་སོ་སོའི་
མིའི་སྐད་མི་འདྲ་བ་རྣམས་དང་འཇིག་ཅིང་རབ་ཏུ་འཇིག་པས་ན་
འཇིག་རྟེན་ཞེས་སོགས་ཆོས་རྣམས་ཀྱི་ངེས་པའི་ཚིག་རྣམས་ལ་ཐོགས་
པ་མེད་པར་མ ཁྱེན་མཁྱེན་པ་སོགས་སོསོ།། །སྤོབས་པའི་དམིགས་པ་རྫས་ཡོད་
དང་བཏགས་ཡོད་དང་ཀུན་རྫོབ་དང་དོན་དམ་སོགས་ཆོས་རྣམས་ཀྱི་
རབ་ཏུ་དབྱེ་བ་ལ་ཐོགས་པ་མེད་པར་མཁྱེན་པ་སོགས་སོ། །རྟེན་དང་
བརྟེན་པ་བཤད་བྱ་དང་།།གསུང་པ་མཁྱེན་པ་འཆད་བྱེད་ལ། །བློ་གྲོས་
རྟག་ཐོགས་མི་མངའ་བ། །ལེགས་སྟོན་ཁྱོད་ལ་ཕྱག་འཚལ་ལོ། །མངོན་
ཤེས་དྲུག་ནི་སྔར་རྒྱས་པར་བཤད་ཟིན་པའི་ཕྱིར་ཡང་མི་འཆད་དོ། །
འདི་ཉིད་ཀྱི་ངོ་བོ་ཏིང་ངེ་འཛིན་དང་ཤེས་རབ་ཏུ་བཤད་པ་ནི་རྒྱུ་ལ
འབྲས་བུའི་མིང་གིས་བཏགས་པ་ཡིན་ནོ། །གཤེགས་ནས་སྤྱོད་པ་
མཁྱེན་མཛད་དེ། །དེ་རྣམས་སྐད་ཀྱིས་སེམས་ཅན་གྱི། །འོང་དང་འགྲོ་
དང་ངེས་འབྱུང་ལ། །ལེགས་འདོམས་ཁྱེད་ལ་ཕྱག་འཚལ་ལོ། །ཞེས་སོ།།
•·439·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཚན་དང་དཔེ་བྱད་བཟང་པོ་རྣམས་ནི་ཏིང་ངེ་འཛིན་དང་ཤེས་་་་་་་
རབ་ཀྱི་དབང་གིས་སངས་རྒྱས་བཅོམ་ལྡན་འདས་རྣམས་སྐྱེས་བུ་ཆེན་
པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོས་བརྒྱན་པའི
གཟུགས་ཀྱི་སྐུ་གདུལ་བྱ་རྣམས་ལ་ཀུན་ཏུ་སྟོན་པ་སྟེ་དེ་དག་གིས་དེ་་་་
དག་ནི་དེའི་རང་བཞིན་དུ་རིག་པར་བྱ་སྟེ། སངས་རྒྱས་བཅོམ་ལྡན་
འདས་ནི་ཆོས་ཀྱི་སྐུས་རབ་ཏུ་ཕྱེ་བ་ཡིན་པའི་ཕྱིར་རོ། །ངོ་བོ་ཏིང་ངེ་
འཛིན་དང་ཤེས་རབ་ཏུ་བཤད་པ་ནི་དེའི་རྒྱུ་ལ་དེའི་མིང་གིས་བཏཊ་་
པ་ཡིན་ལ། གདུལ་བྱ་ལ་སྣང་བའི་མཚན་དཔེ་རྣམས་ནི་དེ་ལས་བྱུང་
བའི་རྣམ་པར་སྨིན་པའི་རང་བཞིན་ཡིན་ནོ། །ལུས་ཅན་ཀུན་གྱིས་ཁྱོད་
མཐོང་ན། །སྐྱེས་བུ་དམ་པ་ལགས་པར་འཚལ། །མཐོང་བ་ཙམ་གྱིས་
རབ་དང་བར། །མཛད་པ་ཁྱོད་ལ་ཕྱག་འཚལ་ལོ། །ཞེས་སོ། །སངས་
རྒྱས་དང་བྱང་ཆུབ་སེམས་དཔའ་མངོན་ཤེས་ཐོབ་པ་རྣམས་ཀྱིས་རྣམ་
པ་ཐམས་ཅད་ཡོངས་སུ་( ༤༢༨ན)དག་པ་བཞི་ལས། གནས་ཡོངས
སུ་དག་པ་ནི་ཇི་ལྟར་བཞེད་པ་བཞིན་སྐྱེ་བ་འཛིན་པ་གནས་ལེན་པ་་
དང་དེར་སྐྱེས་ནས་ཚེའི་འདུ་བྱེད་བྱིན་གྱིས་བརླབས་ནས་ཇི་སྲིད་
བཞེད་པར་བཞུགས་པ་དང་གང་གི་ཚེ་བཞེད་པ་དེའི་དུས་ན་ཚེའི
འདུ་བྱེད་ཡོངས་སུ་གཏོཊ་པ་ལ་ཡང་དག་པར་འབྱོར་ཅེས་སོགས་སོ། །
དམིགས་པ་ཡོངས་སུ་དག་པ་ནི་ཇི་ལྟར་བཞེད་པ་བཞིན་དུ་སྔོན་མེད་་
པའི་དམིགས་པ་གཟུགས་སྣ་ཚོགས་སྤྲུལ་པ་དང་སྔོན་བྱུང་བའི་
གཟུགས་གསེར་ལ་སོགས་པ་གཞན་དུ་བསྒྱུར་བ་རྣམ་པ་ཐམས་ཅད་་་་
དུ་ཐུགས་སུ་ཆུད་ཅིང་མཁྱེན་པ་སོགས་སོ། །ཐུགས་ཡོངས་སུ་དག་པ་
·440·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ནི་ཇི་ལྟར་བཞེད་པ་བཞིན་དུ་ཏིང་ངེ་འཛིན་གྱི་སྒོ་བརྒྱ་ཕྲག་དུ་མ་ལ་་་
དབང་བསྒྱུར་པ་སོགས་སོ། །མཁྱེན་པ་ཡོངས་སུ་དག་པ་ནི་ཇི་ལྟར་
བཞེད་པ་བཞིན་དུ་ཚིག་ལ་སོགས་པའི་གཟུངས་ཀྱི་སྒོ་ཀུན་ཏུ་འཛིན་་་
པ་སོགས་སོ། །དེ་ལ་གཟུངས་བཞི་སྟེ། ཚིག་གི་གཟུངས་ནི་རྒྱལ་དང་
རྒྱལ་སྲས་ཀུན་གྱིས་བསྟན་པའི་ཆོས་རྣམས་རིམ་པ་དེ་ཉིད་ཀྱིས་ཡུན་་་་
རིང་པོ་འཛིན་ནུས་པའི་དྲན་པ་དང་ཤེས་རབ་བོ། །དོན་གྱི་གཟུངས་
ནི་ཚིག་དེ་དག་གི་དོན་ཡུན་རིང་དུ་འཛིན་པའི་དྲན་པ་དང་ཤེས་རབ་
བོ༑ །གསང་སྔགས་ཀྱི་གཟུངས་ནི་འགྲོ་བ་ལ་ཕན་པའི་སྔགས་རྣམས་
རང་རང་གི་འབྲས་བུ་འབྱིན་ནུས་སུ་བྱིན་གྱིས་རླབ་པར་ནུས་པའི་་་་་་
ཏིང་ངེ་འཛིན་དང་ཤེས་རབ་བོ། །བཟོད་པའི་གཟུངས་ནི་ཆོས་ཐམས་
ཅད་སྐྱེ་བ་མེད་པའི་ཆོས་ཉིད་ཟབ་མོ་ལ་མི་སྐྲག་པའི་ཏིང་ངེ་འཛིན་་་་་
དང་ཤེས་རབ་བོ། །དེ་ལ་དང་པོ་གསུམ་ཅི་རིགས་པར་ཚོགས་ལམ་
ནས་ཡོད་ཅིང་། །ཁྱད་པར་ཅན་ས་དང་པོ་ནས་ཐོབ་ལ་ཕྱི་མ་ནི་སྦྱོར་
ལས་ནས་ཡོད་དོ། །ལེན་དང་གནས་དང་གཏོང་བ་དང་། །སྤྲུལ་པ་
ཡོངས་སུ་བསྒྱུར་བ་དང་། །ཏིང་ངེ་འཛིན་དང་ཡེ་ཤེས་ལ། །མངའ་
བརྙེས་ཁྱོད་ལ་ཕྱག་འཚལ་ལོ། །ཞེས་སོ། །སྟོབས་བཅུ་ལ་གནས་དང་
གནས་མ་ཡིན་པ་མཁྱེན་པའི་སྟོབས། ལས་བདག་གིར་བྱ་བ་མཁྱེན་པ་
དང་༑ བསམ་གཏན་དང་རྣམ་ཐར་སོགས་མཁྱེན་པ་དང་། དབང་པོ་
མཆོག་དང་མཆོག་མ་ཡིན་པ་མཁྱེན་པ་( ༤༢༨བ)དང་མོས་པ་སྣ་
ཚོགས་པ་མཁྱེན་པ། ཁམས་སྣ་ཚོགས་པ་མཁྱེན་པ་དང་། ཐམས་ཅད་
དུ་འགྲོ་བའི་ལམ་མཁྱེན་པ་དང་། སྔོན་གྱི་གནས་རྗེས་སུ་དྲན་པ་
441·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཁྱེན་པ་དང་། འཆི་འཕོ་བ་དང་སྐྱེ་བ་མཁྱེན་པ་དང་། ཟག་པ་ཟད་
པ་མཁྱེན་པའི་སྟོབས་རྣམས་སོ། །དང་པོ་ནི་རྒྱུ་འབྲས་ཀྱི་གནས་དང་
གནས་མ་ཡིན་པའི་རྣམ་པ་ཐམས་ཅད་མཁྱེན་པ་ཆགས་པ
ཐོགས་པ་མེད་པར་ཡང་དག་པར་འབྱོར་བ་སོགས་སོ། །གཉིས་པ་ནི་
སེམས་ཅན་རྣམས་ཀྱི་ལས་བདག་གིར་བྱ་བ་རྣམས་ཐམས་ཅད་མཁྱེན་
པ་སོགས་སོ། །སྟོབས་ལྷག་མ་རྣམས་ལ་ཡང་ཇི་ལྟར་མཐུན་མཐུན་དུ་
སྦྱར་བར་བྱའོ། །སོ་སོའི་དམིགས་པ་ནི་རིམ་པ་ལྟར་བསམ་གཏན་བཞི
རྣམ་ཐར་བརྒྱད་ཏིང་ངེ་འཛིན་གསུམ་སྙོམས་འཇུག་དགུ་དང་། དད་
སོགས་ཀྱི་དབང་པོ་མཆོག་དམན་དང༌། བསམ་པ་རྒྱ་ཆེན་པོ་ལ་མོས
ཤིང་སྦྱོར་བ་རྒྱ་ཆུང་ངུ་ལ་མོས་པ་སོགས་མོས་པ་སྣ་ཚོགས་པ་དང་
ཁམས་དང་རིགས་སྣ་ཚོགས་པ་དང་ལྷ་ལ་སོགས་པའི་འཁོར་འདས་་་་
ཀུན་ཏུ་འགྲོ་བའི་ལམ་དང་། རང་གཞན་གྱི་ཚེ་རབས་སྔ་མ་དུ་མ་དང་།
འཆི་འཕོ་དང་སྐྱེ་བ་དང་ཟག་པ་ཟད་པ་དང་དེའི་ཐབས་རྣམས་སོ། །
རྣམ་པ་ནི་དེ་རྣམས་ལ་མ་ཆགས་ཤིང་མ་ཐོགས་པར་རྣམ་པ་ཀུན་ཏུ
མངོན་དུ་གྱུར་པའོ། །དེ་ལ་དང་པོས་ནི་སྲོག་གི་མཆོད་སྦྱིན་སོགས་
ཀྱིས་མཐོ་རིས་ཐོབ་ཅེས་སོགས་ཐབས་ལ་བསླུ་བའི་བདུད་འཇོམས་ལ།
གཉིས་པས་ནི་དབང་ཕྱུག་སོགས་ཀྱིས་ཐར་པར་འདྲེན་ཅེས་སོགས་་་་་་
སྐྱབས་ལ་བསླུ་བའི་བདུད་འཇོམས་ཤིང་། གསུམ་པས་ནི་བསམ་
གཏན་དང་པོ་སོགས་ཐོབ་པ་ཐར་པའོ་ཞེས་སོགས་རྣམ་པར་དག་པ་་་
ལ་བསླུ་བའི་བདུད་འཇོམས་ལ། ལྷག་མ་བདུན་གྱིས་ནི་ཐེག་པ་ཆེན་
པོས་ངེས་པར་འབྱུང་བ་ལ་བསླུ་བའི་བདུད་འཇོམས་ཏེ། ཐབས་དང་
•442.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
སྐྱབས་དང་དག་པ་དང་། །ཐེག་ཆེན་ངེས་པར་འབྱུང་བ་ལ། །སེམས་
ཅན་རྣམས་ནི་རབ་བསླུ་བའི།།བདུད་འཇོམས་ཁྱོད་ལ་ཕྱག་འཚལ་ལོ།།
ཞེས་སོ། །མི་འཇིགས་པ་བཞི་པོ་འདི་དག་ནི་རང་དང་གཞན་གྱི་དོན་
ལས་( ༤༢༩ན)བརྩམས་པར་རིག་པར་བྱའོ། །དེ་ལ་རང་གི་དོན་ནི་
གཉིས་ཏེ་ཡེ་ཤེས་ཀྱི་ཁྱད་པར་དང་སྤངས་པའི་ཁྱད་པར་རོ། །གཞན་
གྱི་དོན་ཡང་རྣམ་པ་གཉིས་ཏེ་མི་མཐུན་པའི་ཆོས་ཡོངས་སུ་སྤོང་བ་་་་་
དང་གཉེན་པོའི་ཆོས་བརྟེན་པའོ། །དེ་ལ་མངོན་པར་རྫོགས་པར་བྱང་
ཆུབ་པ་ལ་མི་འཇིགས་པ་ནི་རང་དོན་ཡེ་ཤེས་ཀྱི་ཁྱད་པར་ལས་་
བརྩམས་ཏེ་ཤེས་བྱའི་རྣམ་པ་ཐམས་ཅད་མངོན་པར་རྫོགས་པར་བྱང་
ཆུབ་པར་ཞལ་གྱིས་འཆེས་པ་ལ་ཡང་དག་པར་རྒོལ་བ་མེད་པར་
འཇིག་རྟེན་ཐམས་ཅད་དུ་འཇོག་པ་ཡང་དག་པར་འབྱོར་པ་སོཊ་སོ། །
ཟག་པའི་རྣམ་པ་ཐམས་ཅད་ནི་བག་ཆགས་དང་བཅས་པའི་ཉོན་་་་་་་
མོངས་པ་རྣམས་སོ། །།བར་དུ་གཅོད་པའི་ཆོས་ནི་ཆགས་སོགས་ཀུན་
ནས་ཉོན་མོངས་པ་རྣམས་ཏེ་ཐར་པ་ལ་བར་དུ་གཅོད་པའི་ཕྱིར་རོ། །
ངེས་པར་འབྱིན་པའི་ལམ་ནི་སྦྱོར་བ་ནས་བཟུང་སྟེ་མཐར་ཕྱིན་པའི་་་
ལམ་གྱི་བར་ཏེ་དེ་དག་གིས་འཁོར་བ་ལས་ངེས་པར་འབྱིན་པར་བྱེད་་
པའི་ཕྱིར་རོ། །བཞི་པོ་འདི་དག་གི་མདོ་ནི། ང་མངོན་པར་རྫོགས་པར་
སངས་རྒྱས་སོ་ཞེས་བྱ་བ་འདི་ལ་ཆོས་འདི་དག་མངོན་པར་རྫོགས་་་་་
པར་སངས་རྒྱས་སོ། །ཞེས་དགེ་སྦྱོང་ངམ་བྲམ་ཟེའམ་ལྷའམ་བདུད་
དམ་ཚངས་པའམ་སུས་ཀྱང་ཆོས་དང་མཐུན་པས་རྒོལ་པའམ་འགྲན་་
པར་བྱེད་པའི་མཚན་མ་མི་མཐོང་སྟེ་མཚན་མ་དེ་མི་མཐོང་བས་བདེ་་
•·443·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བ་ཐོབ་མི་འཇིགས་པ་ཐོབ་བག་ཚ་བ་མེད་པ་ཐོབ་ནས་གནས་སོ། །ཁྱུ་
མཆོག་གི་གནས་རྒྱ་ཆེན་པོར་ཞལ་གྱིས་འཆེའོ། །ཚངས་པའི་གནས་སུ
བསྐོར་རོ། །འཁོར་གྱི་ནང་དུ་སེང་གེའི་སྒྲ་ཡང་དག་པར་སྒྲོག་གོ །ང་
ཟག་པ་ཟད་དོ་ཞེས་བྱ་བ་ལ་ཟག་པ་འདི་དག་ཡོངས་སུ་མ་ཟད་ཅེས་་
བྱ་བ་དང་། ངས་ཉན་ཐོས་རྣམས་ལ་བར་དུ་གཅོད་པའི་ཆོས་སུ་གང་
དག་བསྙད་པ་དེ་དག་སྟོན་ཀྱང་བར་དུ་གཅོད་པར་མི་འགྱུར་རོ། །
ཞེས་བྱ་བ་དང་། ངངས་ཉན་ཐོས་རྣམས་ལ་ངེས་པར་འབྱུང་བར་བྱ་
བའི་ཕྱིར་འཕགས་པའི་ངེས་པར་འབྱུང་བའི་ལམ་གང་བཤད་པ་དེ་་་་་
ངེས་པར་( ༤༢༩བ) འབྱུང་བ་མ་ཡིན་ནོ་ཞེས་པའམ། དེ་བྱང་བས་
སྡུག་བསྔལ་ཡང་དག་པར་ཟད་པ་དང་སྡུག་བསྔལ་གྱི་མཐར་མ་ཕྱེད་་་
པར་མི་འགྱུར་རོ་ཞེས་པ་འདི་ལ་དགེ་སྦྱོང་ལ་སོགས་པ་སུས་ཀྱང་ང་་་་
ལ་རྒོལ་བ་མེད་དོ། །ཞེས་བྱ་བ་ནས། སེང་གེའི་སྒྲ་ཡང་དག་པར་སྒྲག
གོ་ཞེས་རྒྱ་ཆེར་བརྗོད་པར་བྱའོ། །རང་གཞན་དོན་དུ་ཡེ་ཤེས་དང་།
སྤངས་དང་ངེས་འབྱུང་བགེགས་མཛད་ལ། །སྔོན་མཛད་མུ་སྟེགས་
གཞན་རྣམས་ཀྱིས། །མི་རྫི་ཁྱོད་ལ་ཕྱག་འཚལ་ལོ། །ཞེས་སོ།།དྲན་པ་ཉེ་
བར་བཞག་པ་གསུམ་ནི། ཆོས་གུས་པར་ཉན་ཞིང་ཚུལ་བཞིན་དུ་སྒྲུབ་
པའི་འཁོར་ལ་རྗེས་སུ་ཆགས་པ་མི་འགྱུར། དེ་ལས་བཟློག་པའི་འཁོར་
ལ་ཁོང་ཁྲོ་བར་མི་འགྱུར། ཁ་ཅིག་གུས་པར་ཉན་པ་སོགས་བྱེད་ལ་ཁ་
ཅིག་དེ་ལྟར་མི་བྱེད་པ་ལ་ཆགས་པ་དང་ཁོང་ཁྲོ་གཉིས་ཀར་མི་འགྱུར་
བས་འཁོར་གྱི་ཚོགས་ཡོངས་སུ་སྡུད་དེ། ཆགས་པ་དང་ཁོང་ཁྲོས་ཀུན་
ནས་ཉོན་མོངས་པ་རྣམ་པ་ཐམས་ཅད་ཀུན་ཏུ་མི་འབྱུང་བར་ཡང
·444·་

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
དག་པར་འབྱོར་པ་ཞེས་སོགས་སོ། །བསྲུང་བ་མེད་པ་གསུམ་ནི། དེ་
བཞིན་གཤེགས་པ་ལ་སྐུ་གསུང་ཐུགས་ཀྱི་འཕྲིན་ལས་མ་དག་པ་མེད་་་
པས་སྒོ་གསུམ་གྱི་སྐྱོན་གཞན་གྱིས་ཤེས་སུ་འོང་སྙམ་དུ་བཅའ་བར་་་་་་
དགོངས་པ་མི་མངའ་བས་དེའི་ཕྱིར་ཚོགས་ཡོངས་སུ་སྡུད་པ་ཉིད་ལ་་་
ཚུར་སྐྱོན་བརྗོད་པའི་དོགས་པ་མེད་པས་ཇི་ལྟར་བཞེད་པ་བཞིན་དུ་་་
ཚར་བཅད་ཅིང་སྤ་ཀོང་ནས་ཡོན་ཏན་ཐོབ་ཟིན་བསྲུང་བའི་དོན་དུ་་་
རྗེས་སུ་བསྟན་པ་ལ་སྦྱོར་བ་སོགས་སོ། །བསྲུང་མེད་བསྙེལ་བ་མི་
མངའ་བས། །འཁོར་གྱི་ནང་དུ་བག་བརྐྱང་གསུངས། །ཀུན་ནས་ཉོན་
མོངས་གཉིས་སྤངས་པས། །འཁོར་སྡུད་ཁྱོད་ལ་ཕྱག་འཚལ་ལོ། །ཞེས་
སོ༑ །བསྙེལ་བ་མེད་པའི་ཆོས་ཉིད་ནི། གདུལ་བྱའི་བྱ་བ་ཐམས་ཅད་
ལས་བརྩམས་ནས་ཇི་ལྟ་བ་བཞིན་དུ་སྐུའི་མཛད་པ་དང་ངག་གིས་
གསུངས་པའི་རྣམ་པ་ཐམས་ཅད་ལ་ཞེས་སོགས་སོ། །སེམས་ཅན་ཀུན་
གྱི་བྱ་བ་ལ། །ཁྱོད་ནི་དུས་ལས་མི་འདའ་བས། །མཛད་པ་རྟག་ཏུ་དོན
མངའ་བ། །མི་བསྙེལ་ཁྱོད་ལ་ཕྱག་འཚལ་ལོ། །ཞེས་སོ། །བག་ཆགས་
ལེགས་པར་བཅོམ་པ་(༤༣༠ན) ནི་སྒྲིབ་པ་གཉིས་ཀྱི་གནས་ངན་
ལེན་མ་ལུས་པ་སྤངས་པས་ཐམས་ཅད་མཁྱེན་པར་གྱུར་ནས་ཐམས་་
ཅད་མཁྱེན་པ་མ་འཛིན་པའི་ལུས་ངག་གི་གནས་ངན་ལེན་གྱི་ཀུན་ཏུ་་
མི་འབྱུང་བ་སོགས་སོ། །ཀུན་མཁྱེན་ཁྱོད་ལ་རྒྱུ་བ་དང་། །གནས་པ་
ཀུན་ལ་བརྟག་པར་ཡང་། །ཀུན་མཁྱེན་མིན་སྤྱོད་མི་མངའ་བ། །ཡང་
དག་དོན་ལྡན་ཁྱོད་ཕྱག་འཚལ། །ཞེས་སོ། །ཐུགས་རྗེ་ཆེན་པོ་ནི་རྒྱུན་མི་
ཆད་པར་སེམས་ཅན་རྣམས་ཀྱི་སྡུག་བསྔལ་ལ་དམིགས་ནས་ཉིན
-·445·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མཚན་ལན་དྲུག་ཏུ་ཐུགས་རྗེ་ལ་གནས་པ་སོགས་སོ། །འཇིག་རྟེན་ཀུན་
ལ་ཉིན་མཚན་དུ། །ལན་དྲུག་ཏུ་ནི་སོ་སོར་གཟིགས། །ཐུགས་རྗེ་ཆེན་པོ་
དང་ལྡན་པ། །ཕན་དགོངས་ཁྱོད་ལ་ཕྱག་འཚལ་ལོ། །ཞེས་སོ། །སངས་
རྒྱས་ཀྱི་ཆོས་མ་འདྲེས་པ་རྣམས་ལ། སྤྱོད་པས་བསྡུས་པ་དྲུག །རྟོགས་
པས་བསྡུས་པ་དྲུག །འཕྲིན་ལས་ཀྱིས་བསྡུས་པ་གསུམ།། ཡེ་ཤེས་ཀྱིས་
བསྡུས་པ་གསུམ་ལས། དང་པོ་དྲུག་ནི་དགྲ་བཅོམ་པ་རྣམས་ལ་བུད་
མེད་མི་རིགས་པས་བསྐྱེད་པས་བོས་པའི་ཁྱིམ་དུ་འགྲོ་བ་དང་། གད་
རྒྱངས་འདོན་པ་སོགས་དང༌། བརྗེད་ངས་པ་དང་སྙོམས་པར་ཞུགས་
ན་མཉམ་པར་བཞག་ལ་ལངས་ན་མ་ཡིན་པ་དང་། ཕུང་པོ་ལ་མི་
མཐུན་པ་དང་། ཕུང་པོ་མེད་པའི་མྱ་ངན་འདས་ལ་ཞི་བར་འདུ་ཤེས་
པ་དང་། མ་བརྟགས་པར་སེམས་ཅན་གྱི་དོན་ཡལ་བར་འདོད་པ་
སོགས་ཡོད་ལ། དེ་བཞིན་གཤེགས་པ་ལ་ནི་མེད་དེ། སྐུའི་འཕྲིན་ལས་
ཡོངས་སུ་དག་པ་སྤྱོད་ཡུལ་མ་ཡིན་པའི་གནས་སུ་འགྲོ་བ་སོགས་ཀྱི་་་་་
འཁྲུལ་པ་མེད་པ་དང་། གསུང་གི་འཕྲིན་ལས་ཡོངས་སུ་དག་པ་གད་
མོ་སྒྲོགས་པ་སོགས་ཀྱི་ཅ་ཅོ་མེད་པ་དང་། ཐུགས་ཀྱི་འཕྲིན་ལས་ཐུན་
མོང་མ་ཡིན་པ་ཡོངས་སུ་དག་པ་བསྙེལ་པ་མེད་པ་དང་། སེམས་
མཉམ་པར་བཞག་པ་མེད་པ་དང་། འཁོར་འདས་ལ་བླང་དོར་ཐ་དད་
པའི་འདུ་ཤེས་མེད་པ་དང་། སོ་སོར་མ་བརྟགས་པར་གདུལ་བྱ་ཡལ་
བར་དོར་བའི་བཏང་སྙོམས་མི་མངའ་བ་ཡང་དག་པར་འབྱོར་པ་་་་་་་
དང་༑ གཉིས་པ་དྲུག་ནི་དགྲ་བཅོམ་པ་རྣམས་ལ་ཤེས་སྒྲིབ་ཡོངས་སུ་
དག་པའི་འདུན་པ་( ༤༣༠བ)སོགས་དྲུག་ལ་མ་མཐོང་བའི་ཉམས་་་
·446·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
པ་ཡོད་ལ། དེ་བཞིན་གཤེགས་པ་ལ་ནི་ཤེས་སྒྲིབ་མ་ལུས་པར་སྤངས
པའི་འདུན་པ་བརྩོན་འགྲུས་དྲན་པ་ཏིང་ངེ་འཛིན་ཤེས་རབ་རྣམ་་་་་་་་
པར་གྲོལ་བ་སྟེ་དེ་བཞིན་གཤེགས་པའི་དབང་པོ་བརྩོན་འགྲུས་ལ་་་་་་་
སོགས་པ་བཞིའི་གནས་འདུན་པ་དང་འབྲས་བུ་རྣམ་པར་གྲོལ་པ་་་་་་
དང་བཅས་པ་རྣམས་ཐོབ་ཟིན་པས་མ་ཐོབ་པ་ཡོངས་སུ་ཉམས་པ་་་་
མེད་པ་ཡང་དག་པར་འབྱོར་པ་དང་། གསུམ་པ་ནི་དགྲ་བཅོམ་པ་
རྣམས་ལ་སྒོ་གསུམ་གྱི་ལས་རེས་དགེ་བ་ལ་འཇུག་རེས་ལུང་མ་བསྟན་་
ལ་འཇུག་པ་ཡོད་ལ་དེ་བཞིན་གཤེགས་པའི་སྐུ་གསུང་ཐུགས་ཀྱི་ཐུན་་་
མོང་མ་ཡིན་པའི་འཕྲིན་ལས་མཛད་པ་ཐམས་ཅད་ཡེ་ཤེས་སྔོན་དུ་
འགྲོ་ཞིང་ཡེ་ཤེས་ཀྱི་རྗེས་སུ་འབྲངས་ཏེ་ཡེ་ཤེས་ཀྱིས་ཀུན་ནས་བསླང་་
བའི་ཕྱིར་ཡེ་ཤེས་སྔོན་དུ་འགྲོ་བ་ཡིན་ལ་ཡེ་ཤེས་དང་ལྷན་ཅིག་རྒྱུ
བའི་ཕྱིར་ཡེ་ཤེས་ཀྱི་རྗེས་སུ་འབྲང་བ་ཡང་དག་པར་འབྱོར་པ་དང་།
བཞི་པ་ནི་དགྲ་བཅོམ་པ་རྣམས་ནི་རྩོལ་བ་ཙམ་གྱིས་དུས་གསུམ་གྱི་་་་”
ཤེས་བྱའི་དངོས་པོ་རྟོགས་པར་མི་འགྱུར་བས་དེའི་ཡེ་ཤེས་མཐོང་བ་་་
ཆགས་པར་འགྱུར་ལ་ཐམས་ཅད་རྟོགས་པར་མི་འགྱུར་བས་དེའི་ཡེ་་་་་
ཤེས་མཐོང་བ་ཐོགས་པར་འགྱུར་ལ། དེ་བཞིན་གཤེགས་པ་ནི་རྩོལ་བ་
ཙམ་གྱིས་དུས་གསུམ་གྱི་ཤེས་བྱའི་དངོས་པོ་ཐམས་ཅད་རྟོགས་པར་
འགྱུར་ཏེ་དེའི་ཕྱིར་འདས་མ་འོངས་ད་ལྟར་བྱུང་བའི་དུས་ལ་མ་་་་་་་་་
ཆགས་མ་ཐོགས་པའི་ཡེ་ཤེས་མངའ་བ་ནི་ཡེ་ཤེས་ལ་གནས་པ་ཐུན
མོང་མ་ཡིན་པའོ། །དེ་དག་གི་ངོ་བོ་ནི་ཡང་དག་པར་འབྱོར་བའི་ཏིང་
ངེ་འཛིན་ཅེས་སོགས་སོ། །སྤྱོད་པ་དང་ནི་རྟོགས་པ་དང་། །ཡེ་ཤེས་
·447·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དང་ནི་འཕྲིན་ལས་ཀྱིས། །ཉན་ཐོས་རང་སངས་རྒྱས་ཀུན་གྱི། །བླ་མ་
ཁྱོད་ལ་ཕྱག་འཚལ་ལོ། །ཞེས་སོ། །སྡེ་ཚན་བཅུ་དགུ་པ་རྣམ་པ་ཐམས་
ཅད་མཁྱེན་པ་ཉིད་ནི། དམིགས་པ་ཕུང་སོགས་ཤེས་བྱ་རྣམས་ལ་རྣམ་
པ་ངོ་བོ་དང་ཁྱད་པར་དང་རབ་ཏུ་དབྱེ་བ་མཐར་ཐུག་པ་རྣམ་པ་་
ཐམས་ཅད་མཁྱེན་པ་ཉིད་ཡང་དག་པར་འབྱོར་ཅེས་སོགས་སོ། །སྐུ་
གསུམ་རྣམས་ནི་བྱང་( ༤༣༡ན)ཆུབ་ཆེ། །རྣམ་པ་ཀུན་བརྙེས་ཐམས་
ཅད་དུ། །སེམས་ཅན་ཀུན་གྱི་ཐེ་ཚོམ་རྣམས། །གཅོད་མཛད་ཁྱོད་ལ་
ཕྱག་འཚལ་ལོ། །ཞེས་གསུངས་སོ། །
བཞི་པ་དེ་རྣམས་ཇི་ལྟར་སྒྲུབ་ཚུལ་ནི། སྒྲུབ་པ་པོའི་གང་ཟག་ཆོས་
འདི་པ་ལས་ཕྱི་རོལ་པ་ལ་སོགས་པ་རྣམས་ཀྱི་མངོན་པར་སྒྲུབ་པའི་་་་་
གནས་དག་པའི་བསམ་གཏན་བཞི་པོ་གང་རུང་ལ་བརྟེན་ནས་ཚད་་་་་
མེད་པ་རྣམས་དང་མངོན་ཤེས་དང་པོ་ལྔ་རྣམས་མངོན་པར་སྒྲུབ་བོ།།
མྱ་ངན་བསལ་བར། དྲང་སྲོང་ཆེན་པོ་ལྔ་མངོན་ཤེས། །མཁའ་ལ་རྒྱང
རིང་འགྲོ་བ་ཡང་། །གང་ན་སྤྱོད་ཡུལ་འཆི་མེད་པ། །དེར་ནི་འགྲོ་བའི་
ནུས་པ་མེད། །ཅེས་གསུངས་པས་ཕྱི་རོལ་པ་ལ་ཡང་མངོན་ཤེས་ལྔ་
ཡོད་པ་ཉིད་དོ། །ལྷག་མ་རྣམ་ཐར་སོགས་ཡོན་ཏན་ཐུན་མོང་དང་
ཐུན་མོང་མ་ཡིན་པ་རྣམས་སྒྲུབ་པ་པོ་ནི་ཉན་ཐོས་སོགས་ཏེ་གནས་ནི
རབ་ཀྱི་མཐར་ཕྱིན་པའི་བསམ་གཏན་བཞི་པ་ལ་བརྟེན་ནས་མངོན་་་་་
པར་སྒྲུབ་པའི་ཐབས་མངོན་ཤེས་རྣམས་ལ་སོགས་པ་རང་གི་དམིགས་
རྣམ་ཇི་ལྟར་རྣམ་པར་བཞག་པ་བཞིན་བསམ་གཏན་ལ་བརྟེན་ནས་་་་
ལན་མང་དུ་ཡིད་ལ་བྱེད་པའི་ཕྱིར་རོ། །
448.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ལྔ་པ་སྤྱིའི་རྣམ་པ་གཉིས་སུ་དབྱེ་བ་ནི་རང་གི་བྱ་བ་མི་མཐུན
ཕྱོགས་སྤོང་བ་སོགས་ལ་ཉེ་བར་གནས་པ་གང་ཡིན་པ་དེ་དག་ནི་
ལངས་པའི་རྗེས་ཐོབ་ཀུན་རྫོབ་ཤེས་པའི་རང་བཞིན་ནོ། །ནང་དུ་
སེམས་གནས་པ་ལས་གྱུར་པ་གང་ཡིན་པ་དེ་དག་ནི་མཉམ་གཞག
འཇིག་རྟེན་ལས་འདས་པའི་ཡེ་ཤེས་ཀྱི་རང་བཞིན་དམིགས་པ་མེད་་་
པའི་ཚད་མེད་ལ་སོགས་པ་གང་གིས་མཐོང་བའི་ཆོས་ལ་བདེ་བར་་
གནས་པའོ། །
དྲུག་པ་ཡོན་ཏན་དེ་རྣམས་ཀྱི་བྱེད་ལས་ནི་བཅུ་དགུ་ལས་ཚད་
མེད་པ་རྣམས་ཀྱི་ལས་ནི་རང་གི་མཐུན་ཕྱོགས་གནོད་སེམས་རྣམ་
འཚེ་མི་དགའ་བ་ཆགས་སྡང་རྣམས་སྤོང་ངོ༌། །འདི་དག་གིས་གནས་
ན་སེམས་ཅན་ཐམས་ཅད་ལ་ཐུགས་བརྩེ་བར་གནས་པ་སེམས་ཅན་་་་
གྱི་དོན་རྗེས་སུ་མཐུན་པར་འཇུག་པའི་ཕྱིར་་བསོད་ནམས་ཀྱི་ཚོགས་་་
རྫོགས་པར་མཛད་དོ། །སེམས་ཅན་ལ་ཐུགས་( ༤༣༡བ)བརྩེ་བས་
བདག་ལ་མི་ལྟ་བའི་ཕྱིར་སེམས་ཅན་སྨིན་པར་མཛད་པ་ལ་མི་སྐྱེའོ།། །
རྣམ་ཐར་རྣམས་ཀྱི་ལས་ནི། དང་པོ་གཉིས་ཀྱིས་སྤྲུལ་པའི་ལས་མངོན་
པར་སྒྲུབ་པོ། །གསུམ་པས་གཟུགས་དགེ་བ་སྡུག་པ་སྤྲུལ་པ་ལ་ཀུན་
ནས་ཉོན་མོངས་པར་མི་འགྱུར་རོ། །དེ་ནས་བཞི་པས་ཞི་བའི་རྣམ་
ཐར་རྣམས་ལ་མི་ཆགས་སོ། །བརྒྱད་པས་འཕགས་པའི་གནས་མཆོག་
།ཟིལ་འདུ་ཤེས་དང་ཚོར་བ་རབ་ཏུ་ཞི་བའི་གནས་པས་གནས་སོ།
གནོན་རྣམས་ཀྱིས་རང་བཞིན་གྱི་དམིགས་པ་མི་སྣང་བའི་སྒོ་ནས་་་་་
ཟིལ་གྱིས་གནོན་པའི་ཕྱིར་གཟུགས་ཅན་གྱི་རྣམ་ཐར་གསུམ་གྱི་་་་
·449·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
དམིགས་པ་ལ་དབང་བསྒྱུར་རོ། །ཟད་པར་གྱིས་ས་ལ་སོགས་པ་༴ད་
པར་ཏེ་མ་ལུས་པར་རྒྱས་ཤིང་ཁྱབ་པར་མཛད་པའི་ཕྱིར་རྣམ་ཐར་གྱེ་་
དམིགས་པ་རྣམས་ཇི་ལྟར་འདོད་པ་བཞིན་ཡོངས་སུ་སྒྲུབ་བོ། །ཉོན་
མོངས་པ་མེད་པས་གཟུང་བར་འོས་པའི་ཚིག་ཏུ་འགྱུར་ཏེ་གཞན་གྱི་་་
སེམས་རྗེས་སུ་གཅེས་སུ་བྱེད་པས་ཇི་ལྟར་མཐུན་པ་བཞིན་དུ་སྨྲ་བའི་་
ཕྱིར་རོ། །བསམས་ནས་ཤེས་པས་འཇིག་རྟེན་ན་མང་པོས་བཀུར་བར་
འགྱུར་ཏེ་བྱུང་བ་སོགས་ལུང་སྟོན་པས་ཐམས་ཅད་ཤེས་ཞེས་གུས་་་་་་་
པར་འགྱུར་བའི་ཕྱིར་རོ། །སོ་སོ་ཡང་དག་པར་རིག་པ་རྣམས་ཀྱིས་
བཤད་་པས་སེམས་ཅན་རྣམས་ཀྱི་སེམས་ཚིམ་པར་བྱེད་དེ་རྣམ་པ་སྣ་་་
ཚོགས་པ་མང་པོས་ཐེ་ཙོམ་གཅོད་པའི་ཕྱིར་རོ། །རྫུ་འཕྲུལ་སོགས་
མངོན་ཤེས་རྣམས་ཀྱིས་རིམ་པ་ལྟར་ལས་ཀྱི་ལས་ལ་སོགས་པས
བསྟན་པ་ལ་འདུན་པ་སོགས་མཛད་པ་དང་འདོམས་སོ། །མཚན་དཔེ་
རྣམས་ཀྱི་མཐོང་མ་ཐག་སྐྱེས་བུ་ཆེན་པོའམ་མཆོག་ཏུ་ཡིད་ཆེས་པར་་་
མཛད་དོ། །དེའི་ཕྱིར་དེ་ལ་སེམས་དང་བར་མཛད་དོ།།གནས་ཡོངས་
སུ་དག་པ་རྣམས་ཀྱིས་ཇི་ལྟར་བཞེད་པ་བཞིན་དུ་གནས་ལེན་པ་དང་
བཞུགས་པ་དང་ཡོངས་སུ་གཏོང་བའི་དབང་དུ་མཛད་ནས་སྲིད་པར
སྐྱེ་བ་འཛིན་པ་སོགས་གསུམ་མོ། །དེ་བཞིན་དུ་དམིགས་པས་ཆོས་དང་
སེམས་ཀྱིས་ཏིང་ངེ་འཛིན་ལ་དབང་བསྒྱུར་ལ་ཡེ་ཤེས་ཡོངས་སུ་དག་་་
པས་དམ་པའི་( ༤༣༢ན) ཆོས་ཡང་དག་པར་འཛིན་ནོ། །སྟོབས་ཀྱི་
ལས་ལ། དང་པོ་གཉིས་ཀྱིས་མངོན་མཐོའི་ལམ་སྟོན་ཏེ། དང་པོས་
མངོན་པར་མཐོ་བ་རྒྱུ་མེད་པ་དང་རང་བཞིན་གི་དང་དབང་ཕྱུག་་་་་་
•450·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
སོགས་མི་མཐུན་པ་རྒྱུར་སྨྲ་བ་དང་། གཉིས་པས་བདག་གིས་མ་བྱས་
པའི་ལས་ཀྱི་རྣམ་སྨིན་དང་སླད་མར་སྨྲ་བར་ལམ་ནས་བདེ་འགྲོའི་་་་་་
ལམ་ཡང་དག་པར་ནོད་པ་དང་སྟོན་པའི་ཕྱིར་རོ། །ལྷག་མ་རྣམས་
ཀྱིས་ངེས་པའི་ལེགས་པའི་ལམ་བསྟན་ཏོ། །གསུམ་པས་སེམས་ཅན་གྱི་
སེམས་ཀྱི་སྤྱོད་པ་རྣམས་རྗེས་སུ་རྟོགས་པ་དང་། བཞི་པས་བཤད་པའི་
སྣོད་དང་སོགས་དབང་པོ་ཡོངས་སུ་མིན་པར་རྟོགས་པ་དང་། ལྔ་པས་
ངན་པ་དང་བཟང་པོ་ལ་མོས་པ་སོགས་བསམ་པ་རྟོགས་པ་དང་།
དྲུག་པས་ཉོན་མོངས་པ་བསྐྱེད་པར་ནུས་པའི་བག་ལ་ཉལ་རྟོགས་པ
དང་༑ བདུན་པས་ཉན་ཐོས་སམ་ཐེག་པ་ཆེན་པོས་བསྡུས་པའི་ཆོས་ཀྱི་
དམིགས་པ་རྟོགས་པ་དང་། བརྒྱད་པས་ཚེ་རབས་སྔ་མ་ན་ཚོགས་ཡང་
དག་པར་སྒྲུབ་པ་འཕགས་ལམ་གྱི་རྒྱུ་རྟོགས་པ་དང་། དགུ་པས་ཕྱི་མ
ལ་འོས་སུ་འགྱུར་བ་རྟོགས་པ་དང་། བཅུ་པས་འཁོར་བ་ཐམས་ཅད་
ལས་ངེས་པར་འབྱུང་བའི་ལམ་ཡང་རྗེས་སུ་རྟོགས་ནས་ཇི་ལྟ་བ་
བཞིན་དུ་ཐར་ལམ་སྟོན་པའི་ཕྱིར་རོ། །ཅིའི་ཕྱིར་སྟོབས་ཞེས་བྱ་ཞེ་ན།
འདི་དག་གིས་ཕུང་པོའི་བདུད་ལ་སོགས་པ་བདུད་བཞི་པོ་ཐམས་་་་་་
ཅད་ཚར་གཅོད་པའི་ཕྱིར་རོ།།ཁྱད་པར་ནི་ཤེས་སྒྲིབ་སྤངས་ནས་བར་
ཆད་མི་བྱེད་པ་དང་སྟོབས་བཅུ་པོ་ཐམས་ཅད་དུ་དྲི་བ་དྲིས་ནས་འདྲི་
བ་ཡང་ལུང་སྟོན་པ་ལ་ཐོགས་པ་མེད་པའི་ཕྱིར་རོ། །མི་འཇིགས་པ་
རྣམས་ཀྱིས་འཁོར་གྱི་ནང་དུ་བདག་ཉིད་རང་གཞན་ལ་ཕན་པར
ཞུགས་པའི་སྟོན་པ་བཟང་བར་རྣམ་པར་འཇོག་གོ །མངོན་པར་
རྟོགས་པར་བྱང་ཆུབ་པ་ནས་ངེས་པར་འབྱུང་བའི་ལམ་གྱི་བར་ལ་་་་་་
·451·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྒོལ་བ་གཞན་མུ་སྟེགས་ཅན་རྣམས་ཀྱང་ཆོས་དང་མཐུན་པར་ཚར
གཅོད་དོ། །དྲན་པ་ཉེར་གཞག་རྣམས་ཀྱིས་གྲུབ་པར་ཉན་པ་སོགས་ལ་
རྗེས་སུ་ཆགས་པ་སོགས་ཀྱི་ཀུན་ནས་ཉོན་མོངས་པ་མེད་པའི་ཕྱིར་
ཀུན་ནས་ཉོན་མོངས་པ་ཅན་མ་ཡིན་པས་འཁོར་གྱི་ཚོགས་ཡོངས་སུ་་་
སྡུད་དོ། །( ༤༣༢བ)བསྲུང་བ་མེད་པ་རྣམས་ཀྱིས་རང་གི་ཉེས་པ་
བརྗོད་པར་དོགས་ནས་བསྲུང་བ་མེད་པའི་ཕྱིར་རྒྱུན་མི་ཆད་པར་་་་་་
འདོམས་སོ། །བསྙེལ་བ་མེད་པས་ནི་སེམས་ཅན་གྱི་དོན་བྱ་བ་ཉེ་བར་
གནས་པ་ལ་སྐད་ཅིག་ཙམ་ཡང་བག་མེད་པས་འགལ་བར་མི་འཛིན་་་
པའི་ཕྱིར་སངས་རྒྱས་ཀྱི་མཛད་པ་མི་འདོར་རོ། །བག་ཆགས་ལེགས་
པར་བཅོས་པས་ནི་ཉོན་མོངས་པ་དང་ཤེས་བྱའི་སྒྲིབ་པ་མེད་པས་་
ཉོན་མོངས་པ་ཡོད་པ་ལྟ་བུའི་ལུས་ངག་གི་ཀུན་ཏུ་སྤྱོད་པ་མི་སྟོན་ནོ། །
ཐུགས་རྗེ་ཆེན་པོས་ནི་སུ་ནི་ཉམས་སུ་ནི་འཕེལ་ཞེས་སོགས་ཀྱི་རྣམ་པ་
རྣམས་ཀྱིས་སོ་སོར་རྟོག་པའི་ཕྱིར་ཉིན་མཚན་ལན་དྲུག་ཏུ་འཇིག་་་་་་་
རྟེན་ལ་སོ་སོར་རྣམ་པར་གཟིགས་སོ། །ཆོས་མ་འདྲེས་པ་རྣམས་ཀྱི་
དང་པོ་དྲུག་གིས་སྐུ་གསུང་ཐུགས་ཀྱི་འཕྲིན་ལས་ཡོངས་སུ་དག་པ་
དང་༑ གཉིས་པ་དྲུག་གིས་ཐོབ་པ་དང་། གསུམ་པ་གསུམ་གྱིས་
གཤེགས་པ་དང་། བཞི་པ་གསུམ་གྱིས་བཞུགས་པས་ཀྱང་ཉན་པ་
ཡེཐམས་ཅད་ཟིལ་གྱིས་གནོན་ནོ། །རྣམ་མཁྱེན་གྱིས་ནི་ཐམས་ཅད་དུ
ཤེས་ཐོག་པ་མེད་པའི་ཕྱིར། སེམས་ཅན་ཐམས་ཅད་ཀྱི་ཐེ་ཚོམ་གཅོད
དོ༑ །གདུལ་བྱའི་ཐེ་ཚོམ་གཅོད་པའི་ཕྱིར། དེ་དང་དེར་བསྟན་པའི་
ཆོས་ཀྱི་རྣམ་གྲངས་རྣམས་སྡུད་པ་པོས་ཡང་དག་པར་བསྡུས་པ་ཆོས་་་
452.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
ཀྱི་ཚུལ་ཡང་ཡུན་རིང་དུ་འཇོག་གོ །ཆོས་ཀྱི་ཚུལ་དེ་ལ་བརྟེན་ནས་
སེམས་ཅན་སྨིན་པ་རྣམས་སྨིན་པར་མཛད་པ་སོགས་སོ།།གསུམ་པ་དེ་
རྣམས་ཀྱི་ཁྱད་པར་བཤད་པ་ལ་དྲུག་སྟེ། མངོན་རྟོགས་ཀྱི་འདོར་ལེན་
དང་ཟད་སྡོམ་བཤད་པ། མྱང་འདས་ཀྱི་ཁྱད་པར་བཤད་པ། སྟོབས་
དང་རྣམ་མཁྱེན་གྱི་བྱེད་ལས་ལས་འཕྲོས་པའི་དྲིས་ལན། རྒྱལ་སྲས་ཀྱི་
མངོན་རྟོགས་དང་སྐྱེས་བུ་ཟུང་གསུམ་ལས་འཕྲོས་པའི་དྲིས་ལན།
རྒྱལ་སྲས་ཀྱི་གཉེན་པོ་བསྒོམ་ཚུལ། དེའི་མཁས་པ་དང་དབང་འབྱོར་
ཚུལ་ལོ། །དང་པོ་ནི་མངོན་རྟོགས་འདི་དག་ལ་གོང་ནས་གོང་དུ་ཁྱད་
པར་དུ་འཕགས་པའི་ལམ་འབྲས་བུས་བསྡུས་པ་ཐོབ་པ་ན་ལམ་སྔ་མ་་
དམན་པ་ཞུགས་པའི་ལམ་ནི་དོར་ཞེས་བྱ་སྟེ་ཡང་མངོན་དུ་མི་བྱེད་
( ༤༣༣ན)པའི་ཕྱིར་རོ། །འབྲས་བུ་ཐོབ་པའི་དུས་ན་བསྡོམས་ཏེ་
སྤོང་བ་ཡང་མངོན་སུམ་དུ་བྱེད་དེ་འབྲས་བུ་གང་དང་གང་ཐོབ་པ་ན་
དེ་དང་དེའི་མི་མཐུན་ཕྱོགས་མ་ལུས་པ་སྤངས་པའི་གནས་གྱུར་པའི་་་
ཁྱད་པར་མངོན་སུམ་དུ་བྱེད་པའི་ཕྱིར་རོ།
གཉིས་པ་ནི་ལྷག་མེད་ཀྱི་དབྱིངས་སུ་ཉན་ཐོས་རྣམས་ནི་ལམ
ཐམས་ཅད་གཏན་དུ་ཀུན་ཏུ་མི་སྤྱོད་པའི་རྣམ་པས་རྒྱུན་གཅོད་པའི་་་
རྣམ་པར་འདོར་ཞིང་སྤོང་ལ་བྱང་ཆུབ་སེམས་དཔའ་རྣམས་ནི་དེ་ལྟ་་་
མ་ཡིན་ཏེ། དེའི་ལན་ནི་སེམས་ཅན་ཐམས་ཅད་མྱ་ངན་ལས་བཟླས་
པའི་བསམ་པ་སྔོན་དུ་བཏང་བའི་ཕྱིར་རོ། །དེའི་ཕྱིར་དེ་ནི་རྒྱུའི་དུས་
ན་དགེ་བའི་རྩ་བ་མི་ཟད་པ་དང་འབྲས་བུའི་དུས་ན་ཡོན་ཏན་མི་་་་་་་
ཟད་པ་ཞེས་བྱ་སྟེ། བློ་གྲོས་མི་ཟད་པའི་མདོར་མི་ཟད་པ་བརྒྱད་བཅུ་
•453·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གསུངས་པ་ལྟར་རོ།
གསུམ་པ་ནི་དྲི་བ་ཀུན་ལུང་སྟོན་ཅིང་ཐེ་ཚོམ་གཅོད་ན་ལུང་དུ་མི་་
སྟོན་པའི་དངོས་པོ་བཅུ་གཉིས་པོ་གང་རྣམ་པར་བཞག་པ་ཅིའི་ཕྱིར་་་
ཞེ་ན་དེ་ནི་ཚུལ་བཞིན་མ་ཡིན་པ་དོན་དང་མི་ལྡན་པ་ཡོངས་སུ་འདྲི་་་
བའི་ཕྱིར་རོ། །ཅིའི་ཕྱིར་དེ་འདྲི་ཞེ་ན་དེ་ཡང་རྒྱུ་འབྲས་དང་ཀུན་བྱང་
ལ་སེམས་པ་སྤངས་པའི་ཕྱིར་རོ། །
བཞི་པ་ནི་ཉན་ཐོས་རྣམས་མཐོང་ལམ་ཐོབ་པ་ན་རྒྱུན་དུ་ཞུགས་་
པར་བཞག་ཀྱང་བྱང་ཆུབ་སེམས་དཔའ་རྣམས་སྐྱོན་མེད་པ་ལ་ཞུགས་
པ་ན་དེར་མི་འགྱུར་བ་ནི་མི་གནས་པའི་ལམ་ཐོབ་པས་མྱ་ངན་ལས་་
འདས་པའི་རྒྱུན་ལ་འཇུག་པ་མ་གྲུབ་པའི་ཕྱིར་རོ། །འདོད་པའི་སྒོམ་
སྤང་དྲུག་པ་སྤངས་ཀྱང་ཕྱིར་འོང་དུ་མི་འགྱུར་ཏེ་སེམས་ཅན་གྱི་དོན་་
ལ་བསམ་བཞིན་དུ་འདོད་པའི་སྲིད་པར་སྐྱེ་བ་ཚད་མེད་པ་ལེན་པའི་་
ཕྱིར་རོ། །དགུ་པ་སྤངས་ཀྱང་ཕྱིར་མི་འོང་དུ་མི་འགྱུར་ཏེ་བསམ་
གཏན་རྣམས་ཀྱི་བདེ་བས་གནས་ཤིང་སྐྱེ་བ་ལ་དབང་འབྱོར་པའི་་་་་་་་
སྟོབས་ཀྱིས་འདོད་པའི་ཁམས་སུ་སྐྱེ་བའི་ཕྱིར་རོ། །
ལྔ་པ་ནི་བྱང་ཆུབ་སེམས་དཔའ་རྣམས་ནི་བདེན་པ་རྣམས་མངོན་་
པར་རྟོགས་པར་བྱས་ནས་ས་བཅུ་རྣམས་སུ་བསྒོམ་ལ་གཙོ་ཆེར་ཤེས་་་
སྒྲིབ་ཀྱི་གཉེན་པོར་མ་ཡིན་ཏེ་ཐམས་ཅད་མཁྱེན་པའི་ཕྱིར་དུ་ཞུགས་་་
པ་ཡིན་གྱི་( ༤༣༣བ) མྱ་ངན་ལས་འདས་པའི་ཕྱིར་དུ་ཞུགས་པ་མ་་་་
ཡིན་པའི་ཕྱིར་རོ། །དེས་ཉོན་མོངས་པ་གཏན་མི་སྤོང་བ་ཡང་མ་ཡིན
ཏེ་དེ་བྱང་ཆུབ་ཐོབ་པ་ན་སྒྲིབ་པ་གཉིས་ཀ་ཅིག་ཅར་སྤོང་བའི་ཕྱིར་་་་
·454·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
རོ༑ །དེའི་ཕྱིར་ཅིག་ཅར་དུ་དགྲ་བཅོམ་པ་དང་དེ་བཞིན་གཤེགས་པར་
འགྱུར་ཏེ་རིམ་པ་ལྟར་སྒྲིབ་པ་གཉིས་སྤོང་བའི་ཕྱིར་རོ། །དེ་སློབ་ལམ་
གྱི་གནས་སྐབས་སུ་ནི་ཉོན་མོངས་པ་མ་སྤངས་སུ་ཟིན་ཀྱང་དེའི་ཉེས་་
པ་མི་སྐྱེ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའི་སྨན་ཆེན་པོས་ནུས་པ་་་་་་
ཉམས་པར་བྱས་པའི་ཕྱིར་རོ། །དཔེར་ན་སྔགས་དང་ཞེས་སོགས་སོ། །
དྲུག་པ་ལ་གཉིས་ལས། མདོར་བསྟན་པ་ནི་བྱང་ཆུབ་སེམས་དཔའ་
ཤེས་བྱ་ལ་ཞེས་སོགས་སོ། །རྒྱས་པར་བཤད་པ་ལ་ལྔ་ལས། དང་པོ་ཤེས་
བྱ་ལ་དྲུག་སྟེ་འཁྲུལ་བ་ནི་གཟུང་འཛིན་དུ་མངོན་པར་ཞེན་པའོ། །
འཁྲུལ་པའི་གནས་ནི་ཡང་དག་པ་མ་ཡིན་པའི་ཀུན་རྟོགས་གང་ལ་་་་་་
བྱིན་པ་རྣམས་གཟུང་འཛིན་དུ་མངོན་པར་ཞེན་པ་འཇུག་པའོ། །མ་
འཁྲུལ་པའི་གནས་ནི་དེ་བཞིན་ཉིད་དེ་རྣམ་མི་རྟོག་པའི་ཡེ་ཤེས་ཀྱི་་་་་
དམིགས་པ་ཡིན་པའི་ཕྱིར་རོ། །འཁྲུལ་བ་ཡང་ཡིན་ལ་མ་འཁྲུལ་བ་
ཡང་ཡིན་པ་ནི་སངས་རྒྱས་ཀྱི་བསྟན་པ་ཐོས་པ་ལས་བྱུང་བ་སོགས་་་
དགེ་བའི་ཆོས་འཇིག་རྟེན་པ་རྣམས་ཏེ་ཤེས་བྱ་ལ་རྣམ་པར་རྟོག་པ་
དང་རྣམ་པར་མི་རྟོག་པའི་ཡེ་ཤེས་དང་རྗེས་སུ་མཐུན་པའི་ཕྱིར་རོ། །
མ་འཁྲུལ་བ་ནི་རྣམ་པར་མི་རྟོག་པའི་ཡེ་ཤེས་སོ། །མ་འཁྲུལ་བའི་རྒྱུ་
མཐུན་པ་ནི་འཕགས་པའི་ལམ་གྱི་རྗེས་ལ་ཐོབ་པའི་དགེ་བའི་ཆོས་་་་་་་
རྣམས་སོ། །གཉིས་པ་ཐབས་ལ་མཁས་པ་བཞི་སྟེ་སེམས་ཅན་སྨིན་པར་
བྱ་བ་ལ་མཁས་པ་ནི་བསྡུ་བའི་དངོས་པོ་བཞི་སྟེ་དེས་བསྡུས་ནས་དགེ་
བ་ལ་འཛུད་པའི་ཕྱིར་རོ། །སངས་རྒྱས་ཀྱི་ཆོས་ཡོངས་སུ་རྫོགས་པར་
བྱ་བ་ལ་མཁས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། སྦྱིན་པ་ནས་
•455.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རྣམ་མཁྱེན་གྱི་བར་ཡོངས་སུ་རྫོགས་པར་འདོད་པའི་སེམས་དཔའ་་
སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་
བསླབ་པར་བྱའོ་ཞེས་གསུངས་པའི་ཕྱིར་རོ། །མངོན་ཤེས་མྱུར་བ་ལ་
མཁས་པ་ནི་ཉིན་མཚན་ལན་དྲུག་ཏུ་སྡིག་པ་བཤགས་པ་དང་བསོད་་་
ནམས་ལ་རྗེས་སུ་ཡི་རང་བ་( ༤༣༤ན)དང་སངས་རྒྱས་ལ་གསོལ་བ་
གདབ་པ་དང་དགེ་བ་ཡོངས་སུ་བསྔོ་བ་ལ་སོགས་པའོ། །ལམ་རྒྱུན་མི་
ཆད་པ་ལ་མཁས་པ་ནི་མི་གནས་པའི་མྱ་ངན་ལས་འདས་པས་ཕྱིར་་
ཞིང་རྒྱུན་མི་ཆད་པར་འཇིག་རྟེན་གྱི་ཁམས་ཀུན་ཏུ་གདུལ་བྱ་ཇི་ལྟ་བ་
བཞིན་དུ་སངས་རྒྱས་དང་བྱང་ཆུབ་སེམས་དཔའི་སྤྱོད་པ་ཀུན་ཏུ་
སྟོན་པའི་ཕྱིར་རོ། །ཡང་དག་པ་མ་ཡིན་པའི་ཀུན་ཏུ་རྟོག་པ་ལ་གཉིས་
ལས༑ སྤྱིར་བཤད་པ་ལ་བཅུ་སྟེ་རྩ་བའི་རྣམ་པར་རྟོག་པ་ནི་ཀུན
གཞིའི་རྣམ་ཤེས་ཏེ་རྣམ་རྟོག་ཐམས་ཅད་ཀྱི་ས་བོན་དུ་གྱུར་པའི་ཕྱིར་
རོ༑ །མཚན་པའི་རྣམ་རྟོག་ནི་ལུས་དང་གནས་དང་ལོངས་སྤྱོད་ཀྱི་རྣམ་
པར་རྟོག་པ་སྟེ་གཟུང་བའི་མཚན་པར་གྱུར་པའི་ཕྱིར་རོ།།མཚན་མར་
སྣང་བའི་རྣམ་རྟོག་ནི་ཚོགས་བདུན་དེ་ཇི་སྐད་དུ་བཤད་པའི་གཟུང་
བའི་མཚན་མ་རྣམས་ཀྱི་རྣམ་པར་གྱུར་པའི་ཕྱིར་རོ། །མཚན་མར་སྣང་
བ་འགྱུར་བའི་རྣམ་རྟོག་ནི་མིག་ཤེས་སོགས་མཚན་མར་སྣང་བ་ཇི་
སྐད་བསྟན་པ་དག་བདེ་བ་ལ་སོགས་པའི་གནས་སྐབས་གཞན་དུ
བསྐྱེད་པའོ།། །གཞན་གྱིས་བསྟན་པའི་རྣམ་རྟོག་ནི་བསྟན་པས་བསྡུས་
པའི་མིང་ཚིག་ཡི་གེའི་ཚོཊ་ཀྱི་མཚན་ཉིད་དེ་དེ་ཡང་ཉེས་པར་བཤད་་
པ་དང་ལེགས་པར་བཤད་པ་གཉིས་ལས། དང་པོའི་དོན་ཡིད་ལ་བྱེད་
·456·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
པ་ནི་ཚུལ་བཞིན་མ་ཡིན་པའི་རྣམ་རྟོག་དང་། གཉིས་པའི་རྗེས་སུ་
འབྲང་བ་ཡིད་ལ་བྱེད་པ་ནི་ཚུལ་བཞིན་གྱི་རྣམ་རྟོག་གོ །མངོན་པར་
ཞེན་པའི་རྣམ་རྟོག་ནི་ཚུལ་བཞིན་མ་ཡིན་པའི་རྣམ་རྟོག་ལས་ལྟ་བར་་
གྱུར་པ་དྲུག་ཅུ་རྩ་གཉིས་ཀྱིས་བསྡུས་པའི་རྣམ་པར་རྟོག་པའོ། །རྣམ་
པར་གཡེང་བའི་རྣམ་རྟོག་ནི་ཚུལ་བཞིན་གྱི་རྣམ་པར་རྟོག་པ་ལས་་་་་་
དངོས་པོ་མེད་པར་འཛིན་པ་ལ་སོགས་པའི་མཚན་ཉིད་ཅན་གྱི་རྣམ་་་
པར་རྟོག་པ་གང་ཡིན་པའོ། །རྣམ་གཡེང་བཅུར་དབྱེ་བ་ལ་དངོས་པོ་
མེད་པ་རྣམ་པར་རྟོག་པ་ནི་གཞན་དབང་ངམ་ཕུང་པོ་གཏན་མེད་་་་་
པར་ཞེན་པ་སྟེ་དེའི་གཉེན་པོར་ཡུམ་རྒྱས་འབྲིང་དུ་བྱང་ཆུབ་སེམས་་་
དཔའ་ཉིད་ཡོད་བཞིན་དུ་ཞེས་གསུངས་ཏེ། ཡོད་པའི་དངོས་པོའི་
དོན་ཡོད་( ༤༣༤བ) པའི་ཕྱིར་རོ། །དངོས་པོའི་རྣམ་རྟོག་གི་གཉེན་
པོར་བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ཞེས་་་་
དང་དེའི་མིང་དང་ཤེར་ཕྱིན་དང་སྤྱོད་ཅེས་ཡང་དག་པར་རྗེས་སུ་མི་་
མཐོང་ཞེས་གསུངས་ཏེ། གང་ཟག་དང་ཆོས་ཀྱི་དངོས་པོ་བཀག་པའི་
ཕྱིར་རོ། །སྒྲོ་འདོགས་པའི་རྣམ་རྟོག་གི་གཉེན་པོར་མིང་ནི་ངོ་བོ་ཉིད་
ཀྱིས་སྟོང་ངོ་གཟུགས་ནས་རྣམ་ཤེས་ཀྱི་བར་ངོ་བོ་ཉིད་ཀྱིས་སྟོང་ངོང་་་་་
ཞེས་གསུངས་ཏེ། ཡང་དག་པ་མ་ཡིན་པའི་ཀུན་བཏགས་པའི་ངོ་བོ་
ཉིད་བཀག་པའི་ཕྱིར་རོ། །སྐུར་བ་འདེབས་པའི་རྣམ་རྟོག་གི་གཉེན་
པོར་སྟོང་པ་ཉིད་ཀྱིས་མ་ཡིན་ཞེས་གསུངས་ཏེ། མིང་དེ་ཀུན་བཏགས་
པ་དང་བྲལ་བའི་ངོ་བོ་ཉིད་དུ་ཐམས་ཅད་དུ་ཡོད་པའི་ཕྱིར་རོ། །
གཅིག་ཏུ་རྣམ་རྟོག་གི་གཉེན་པོར་གཟུགས་ཀྱི་སྟོང་པ་ཉིད་གང་ཡིན་་་
·457·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་དེ་གཟུགས་མ་ཡིན་ཞེས་རྣམ་པར་ཤེས་པའི་བར་དུ་གསུངས་ཏེ། ངོ་
བོ་ཉིད་གཞན་ཡིན་པའི་ཕྱིར་གཟུགས་ལ་སོགས་པ་ནི་ཀུན་བཏགས་་་་
པའི་ངོ་བོ་ཉིད་དེ་སྟོང་པ་ཉིད་ནི་ཡོངས་སུ་གྲུབ་པའི་ངོ་བོ་ཉིད་ཡིན་་་
པའི་ཕྱིར་རོ། །།ཐ་དད་དུ་རྣམ་རྟོག་གི་གཉེན་པོར་སྟོང་པ་ཉིད་ལས་
གཟུགས་གཞན་མ་ཡིན་ནོ་གཟུགས་ཉིད་སྟོང་པ་ཉིད་སྟོང་པ་ཉིད
གཟུགས་སོ། །ཞེས་རྣམ་པར་ཤེས་པའི་བར་དུ་གསུངས་ཏེ། ཀུན་
བཏགས་པའི་ངོ་བོ་ཉིད་ཀྱི་མཚན་ཉིད་ནི་ཡོངས་སུ་གྲུབ་པའི་ངོ་བོ་་་་་
ཉིད་ཡིན་པས་དེ་ལས་མ་གཏོགས་པར་དེ་མེད་པས་མེད་པའི་ཕྱིར་རོ།
ངོ་བོ་ཉིད་དུ་རྣམ་རྟོག་གི་གཉེན་པོར་གཟུགས་ཞེས་པ་ནས་རྣམ་པར་་
ཤེས་པ་ཞེས་བྱ་བའི་བར་འདི་ནི་མིང་ཙམ་མོ་ཞེས་བྱ་བ་གསུངས་ཏེ།
བརྗོད་པ་ལས་མ་གཏོགས་པའི་བརྗོད་པའི་ངོ་བོ་ཉིད་མེད་པའི་ཕྱིར་་་
རོ༑ །ཁྱད་པར་དུ་རྣམ་རྟོག་གི་གཉེན་པོར་ངོ་བོ་ཉིད་ཀྱིས་མི་སྐྱེ་མི་
འགག་ཀུན་ནས་ཉོན་མོངས་པ་མ་ཡིན་ནམ་རྣམ་པར་བྱང་བ་མ་ཡིན་་
ཞེས་གསུངས་ཏེ་སྐྱེ་བ་སོགས་ཁྱད་པར་གྱི་མཚན་ཉིད་བཀག་པའི་་་་་་་
ཕྱིར་རོ། །མིང་ཇི་ལྟ་བ་བཞིན་དུ་དོན་དུ་རྟོག་པའི་གཉེན་པོར་མིང་
བཅོས་མ་ལ་ཆོས་དེ་དག་སོ་སོར་བརྟགས་ནས་གློ་བུར་གྱི་མིང་གི་རྗེས
སུ་ཐ་སྙད་འདོགས་པའི་ཕྱིར་རོ། །ཇི་ལྟ་ཇི་ལྟར་ཐ་སྙད་འདོགས་པ་དེ་
ལྟ་དེ་ལྟར་མངོན་པར་ཞེན་ཏེ་ཞེས་གསུངས་( ༤༣༥ན) ཏེ་མིང་ཇི་ལྟ་
བ་བཞིན་དུ་དོན་དུ་མི་མཐོང་ན་དོན་དུ་ཞེན་པ་མེད་པའི་ཕྱིར་རོ། །
དོན་ཇི་ལྟ་བཞིན་དུ་མིང་དུ་རྟོག་པའི་གཉེན་པོར་བྱང་ཆུབ་སེམས་་་་་
དཔའ་མིང་དེ་དག་ཐམས་ཅད་ཡང་དག་པར་རྗེས་སུ་མི་མཐོང་ཡང་་་
•458·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་བཞི་པ།
དག་པར་རྗེས་སུ་མི་མཐོང་བས་མངོན་པར་ཞེན་པ་མེད་དོ་ཞེས་
གསུངས་ཏེ་དོན་ཇི་ལྟ་བ་བཞིན་མིང་དུ་མི་མཐོང་ན་མིང་དུ་མངོན་
པར་ཞེན་པ་མེད་པའི་ཕྱིར་རོ། །རྣམ་པར་མི་རྟོག་པ་ལ་མཁས་ལ་ཆོག
པར་འཛིན་པའི་རྣམ་པར་མི་རྟོག་པ་ནི་སོ་སྐྱེ་རྣམས་ཀྱི་སྟེ་དེ་དག་ནི་་་
མི་རྟག་པ་ལ་སོགས་པའི་ཆོས་འགའ་ཞིག་ལ་འདི་ནི་འདི་བཞིན་ནོ་
ཞེས་ངེས་པར་འབྱེད་ཅིང་ཡོངས་སུ་ཚིམ་པ་ཐོབ་ནས་གོང་མ་ལ་རྣམ་་
པར་རྟོག་པ་ཐམས་ཅད་རྒྱུན་གཅོད་པའི་ཕྱིར་རོ། །ཕྱིན་ཅི་མ་ལོག་
པའི་རྣམ་པར་མི་རྟོག་པ་ནི་ཉན་ཐོས་རྣམས་ཀྱི་སྟེ་དེ་རྣམས་ཀྱིས་ཕུང་
པོ་ལ་རྟག་སོགས་ཕྱིན་ཅི་ལོག་གི་གཉེན་པོར་གཟུགས་སོགས་ཆོས་་་་་་་
ཙམ་དུ་བརྟགས་ནས་འཇིག་རྟེན་ལས་འདས་པའི་ཡེ་ཤེས་ཀྱིས་བདག
མེད་པར་རྟོགས་པའི་ཕྱིར་རོ། །སྤྲོས་པ་མེད་པའི་རྣམ་པར་མི་རྟོག་པ་
ནི་བྱང་ཆུབ་སེམས་དཔའ་རྣམས་ཀྱི་ཡིན་ཏེ། དེ་རྣམས་ནི་གཟུགས་
སོཊ་ཆོས་ཙམ་དེ་ཡང་སྤྲོས་པར་རིག་ནས་ཆོས་ཐམས་ཅད་ཀྱི་མཚན་་
མ་རྣམ་པར་བཤིག་སྟེ་འཇིག་རྟེན་ལས་འདས་པའི་ཡེ་ཤེས་མཆོག་ཏུ་
ཞི་བས་དེ་བཞིན་ཉིད་ལ་དམིགས་པའི་ཕྱིར་རོ། །ཅིའི་ཕྱིར་སྤྲོས་པ་
མེད་པའི་རྣམ་པར་མི་རྟོག་པ་ཞེས་བྱ་ཞེ་ན་དེ་ནི་དམུས་ལོང་ལ་་
གཟུགས་བཞིན་དུ་སྒྲུབ་པའི་སྒོ་ནས་བསྟན་པར་མི་ནུས་པས་བཟློག་་་་
པའི་སྒོ་ནས་བསྟན་ཏེ། ་ལ་ཡིད་ལ་བྱེད་པ་མེད་པས་རྣམ་པར་མི་
རྟོག་པ་མ་ཡིན་ཏེ་ཡིན་ན་གཉིད་ལོག་པ་དང་ར་རོ་བ་ལ་སོགས་པའི་་་
གནས་སྐབས་ན་ཡང་ཆོས་ཀྱི་མཚན་མ་ཡིད་ལ་བྱེད་པ་མེད་པའི་ཕྱིར་་
རྣམ་པར་མི་རྟོག་པར་ཐལ་བར་འགྱུར་རོ། །རྟོག་དཔྱོད་ལས་ཡང་དག་
459.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་འདས་པས་དེ་མ་ཡིན་ཏེ་དེ་ལྟར་ན་བསམ་གཏན་གཉིས་པ་ལ
སོགས་པ་ཐམས་ཅད་ཀྱང་རྣམ་པར་མི་རྟོག་པར་འགྱུར་བའི་ཕྱིར་རོ། །
སེམས་སེམས་བྱུང་གི་འཇུག་པ་རྣམ་པར་ཞི་བས་དེ་མ་ཡིན་ཏེ་དེ་ལྟར་
ན་(༤༣༥བ)འདུ་ཤེས་དང་ཚོར་བ་འགོག་པའི་སྙོམས་འཇུག་ཀྱང་་་
དེར་འགྱུར་བའི་ཕྱིར་རོ། །རྣམ་པར་མི་རྟོག་པའི་ངོ་བོ་ཉིད་ཀྱིས་དེ་མ་
ཡིན་ཏེ་དེ་ལྟར་ན་གཟུགས་སོགས་ཀྱང་དེར་འགྱུར་བའི་ཕྱིར་རོ། །
དམིགས་པ་ལ་མངོན་པར་འདུ་བྱེད་པས་དེ་མ་ཡིན་ཏེ་དེ་ལྟར་ན་རྣམ་
པར་རྟོག་པ་དང་བཅས་པ་ཡང་དེར་འགྱུར་བའི་ཕྱིར་རོ། །དེ་ལྟ་བས་
ན་རྣམ་པ་དེ་དག་གིས་རྣམ་པར་མི་རྟོག་པ་ཉིད་དུ་མི་བལྟའི་འོན་་་
ཀྱང་ཡང་དག་པའི་ཡེ་ཤེས་ཀྱི་དམིགས་པ་དེ་བཞིན་ཉིད་ལ་མངོན་་་་་་
པར་འདུ་བྱེད་པ་མེད་པ་དང་བཀྲ་བར་འཛིན་པ་མེད་པར་བལྟ་སྟེ།
ཐེག་བསྡུས་སུ། རྣམ་རྟོག་མེད་པའི་ངོ་བོ་ཉིད། །རྣམ་པ་ལྔ་ནི་རྣམ་
སྤངས་ཤིང་། །ཡང་དག་དོན་ལ་བཀྲ་འཛིན་མེད། །ཅེས་གསུངས་པ་
ལྟར་རོ། །བྱང་ཆུབ་སེམས་དཔའ་རྣམས་ནི་རང་བཞིན་གྱིས་དབང་པོ་
རྣོན་པོ་ཡིན་ན་ཇི་ལྟར་ན་དབང་པོ་རྣམས་སྦྱོང་དགོས་ཤེ་ན་དབང་པོ་
རྣོན་པོ་ཆུང་ངུ་ལ་བརྟེན་ཏེ་ཞེས་སོགས་ཏེ་རང་གི་རིགས་ཀྱི་རྟུལ་པོ་་་
ལ་སོགས་པ་རྣམ་པ་གསུམ་གྱིས་གོང་ནས་གོང་དུ་མངོན་པར་སྒྲུབ་་་་་་
པས་དེ་སྦྱར་བར་རིག་པར་བྱའོ། །ཆོས་མངོན་པ་ཀུན་ལས་བཏུས་པའི་
རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ཐོབ་པ་རྣམ་
པར་ངེས་པ་ཞེས་བྱ་བ་སྟེ་ཀུན་ལས་བཏུས་པ་བཞི་པའི་བཤད་པའོ།། །།
*460•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ལེའུ་ལྔ་པ།
གཞན་དོན་འབེལ་བའི་གཏམ་རྣམ་པར་ངེས་པ་བཤད་པ།
དེ་ལྟར་རང་དོན་ཐོབ་པ་རྣམ་ངེས་བསྟན་ནས། བཞི་པ་གཞན་
དོན་འབེལ་བའི་གཏམ་རྣམ་པར་ངེས་པ་འཆད་པར་བཞེད་ནས་དྲི་་་
བ་ནི་འབེལ་བའི་གཏམ་གྱིས་རྣམ་པར་ངེས་པ་གང་ཞེ་ན་ཞེས་སྨོས་་་
སོ༑།ལན་ནི། དོན་རྣམ་པར་ངེས་པ་ལ་སོགས་པའོ། །
དོན་རྣམ་པར་ངེས་པ་བཤད་པ།
དེ་ལ་དང་པོ་དོན་རྣམ་པར་ངེས་པ་ལ་གཉིས་ལས་དབྱེ་བས་
མདོར་བསྟན་པ་ནི་དོན་དྲུག་ལས་བརྩམས་ནས་ཞེས་སོགས་སོ། །སོ་
སོའི་ངོ་བོ་བཤད་པ་ལ། སྤྱིར་ཁམས་དང་བྱང་ཆུབ་ལ་སོགས་པ་ཤེས་
བྱའི་དངོས་པོ་རེ་རེ་ཡང་ཤེས་པར་བྱ་བའི་དོན་ངོ་བོ་ལ་སོགས་པ་་་་་་་
དྲུག་དྲུག་གི་སྒོ་ནས་གཏན་ལ་འབེབས་ཤིང༌། འདིར་མཚོན་པར་བྱ་
བའི་དོན་དུ་ཤེས་བྱ་སྤྱིའི་ངོ་བོ་ལ་སོགས་པ་དྲུག་འཆད་དོ། །དེ་ལ་ངོ་
བོ་ཉིད་ཀྱི་དོན་ནི་ཀུན་བརྟགས་སོགས་ངོ་བོ་ཉིད་གསུམ་སྟེ་ཤེས་བྱ་་་་་
ཐམས་( ༤༣༦ན)ཅད་ཀྱི་རང་བཞིན་གསུམ་པོ་འདི་ཙམ་དུ་ཟད
པའི་ཕྱིར་རོ། །རྒྱུའི་དོན་ལ་སྐྱེ་བའི་རྒྱུ་ནི་རྒྱུ་དང་དེ་མ་ཐག་པ་བདག་
པོའི་རྐྱེན་ཏེ་དེ་ལས་འདུས་བྱས་ཐམས་ཅད་འགྲུབ་པའི་ཕྱིར་རོ། །
འབྱུང་བའི་རྒྱུ་ནི་མ་རིག་པའི་རྐྱེན་གྱི་འདུ་བྱེད་ཅེས་པ་ནས་མ་རིག་་་་
·461·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པ་འགགས་པས་འདུ་བྱེད་འགག་ཅེས་སོགས་ཏེ་དེ་ལས་ཀུན་ནས
ཉོན་མོངས་པ་དང་རྣམ་བྱང་གི་ཆོས་རྣམས་འབྱུང་བའི་ཕྱིར་རོ། །
འགྲུབ་པའི་རྒྱུ་ནི་དུ་བ་ལ་སོགས་པའི་གཏན་ཚིགས་རྣམས་ཏེ་དེ་ལས་་
བསྒྲུབ་བྱ་ལ་གྲགས་པའི་དོན་རྣམས་སྒྲུབ་པའི་ཕྱིར་རོ། །འབྲས་བུའི་
དོན་ལ་རྣམ་སྨིན་གྱི་འབྲས་བུ་ནི་ཀུན་གཞིའི་རྣམ་ཤེས་སོ། །རྒྱུ་མཐུན་
གྱི་འབྲས་བུ་ནི་སྔར་སྐྱེས་པའི་དགེ་བ་ལ་སོགས་པའི་རྒྱུ་ལས་བྱུང་བའི་
ཕྱིར་དགེ་བ་ལ་སོགས་པ་རྣམས་སོ། །བདག་པོའི་འབྲས་བུ་ནི་སེམས་
ཅན་རྣམས་ཀྱི་ཐུན་མོང་གི་ལས་དབང་གིས་བྱུང་བའི་སྣོད་ཀྱི་འཇིག་་་
རྟེན་ནོ། །སྐྱེས་བུ་བྱེད་པའི་འབྲས་བུ་ནི་ཕྱིའི་ལོ་ཐོག་ལ་སོགས་པའོ། །
བྲལ་བའི་འབྲས་བུ་ནི་འཕགས་པའི་ལམ་གྱིས་བག་ལ་ཉལ་ལེགས་་་་་་་
པར་བཅོམ་པའོ། །ལས་ཀྱི་དོན་ནི་དམིགས་པའི་ལས་ལ་སོགས་པ་སྔར
བཤད་པ་ཉིད་དོ། །ལྡན་པའི་དོན་ལ་མང་པོ་ལས་གྱུར་པའི་ལྡན་པ་ནི་
ཁང་པའི་ཤིང་དང་པ་གུ་ལ་སོགས་པའོ། །རྗེས་སུ་འཆིང་བ་ལས་གྱུར་
པའི་ལྡན་པ་ནི་ཉོན་མོངས་པའི་བག་ལ་ཉལ་ཏེ་དེ་ཡོད་ན་ཉོན་མོངས་
པ་ཀུན་ཏུ་མི་སྐྱོད་ཀྱང་དེ་དང་ལྡན་པ་ཞེས་བྱའོ། །འབྲེལ་བ་ལས་གྱུར་
པའི་ལྡན་པ་ནི་རིགས་པ་གནས་ཀྱིས་སྦྲེལ་བའི་རང་གི་སྐྱེ་བོ་རྣམས་་་་་
ཕན་ཚུན་འབྲེལ་བའོ། །གནས་སྐབས་ལས་གྱུར་པའི་ལྡན་པ་ནི་རེས་
བདེ་བ་དང་ལྡན་ལ་རེས་སྡུག་བསྔལ་དང་ལྡན་པའོ། །འགྱུར་བ་ལས་
གྱུར་བའི་ལྡན་པ་ནི་གློ་བུར་བའི་ཉེ་བའི་ཉོན་མོངས་པ་སོགས་མངོན་་
གྱུར་པ་སྟེ་དེ་ཡོད་ན་ཆགས་སོགས་དད་སོགས་དང་ལྡན་པའོ། །འཇུག་
པའི་དོན་ལ་མཚན་ཉིད་ཀྱིས་འཇུག་པ་ནི་སྐྱེ་བ་སོགས་འདུས་བྱས་ཀྱི་་
·462·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
མཚན་ཉིད་གསུམ་སྟེ་དེའི་རྣམ་པ་འབྱུང་བའི་ཕྱིར་རོ། །རྟེན་ལ་འཇུག་
པ་ནི་རྟེན་ལ་བརྟེན་(༤༣༦བ) པ་གནས་པ་སྟེ་ས་ལ་སེམས་ཅན་ལྟ་་་
བུའོ༑ །ཕྱིན་ཅི་ལོག་གི་འཇུག་པ་ནི་ཀུན་ནས་ཉོན་མོངས་པའི་ཆོས་
རྣམས་ཏེ་དེ་ཡང་དག་པར་ཇི་ལྟ་བ་བཞིན་དུ་མ་ཡིན་པར་འཇུག་པའི་
ཕྱིར་རོ། །ཕྱིན་ཅི་ལོག་མ་ཡིན་པའི་འཇུག་པ་ནི་འཕགས་པའི་ལམ་སྟེ་
ཡང་དག་པ་ཇི་ལྟ་བཞིན་འཇུག་པའི་ཕྱིར་རོ །རབ་ཏུ་དབྱེ་བའི་
འཇུག་པ་ནི་ཆོས་རྣམས་ཀྱི་རྣམ་པ་ཐ་དད་པ་གང་ཡིན་པ་སྟེ་འདུ་
བྱེད་རྣམས་ནི་འདས་པ་དང་ད་ལྟར་བྱུང་བ་དང་ནང་དང་ཕྱི་ལ་་་་་་་
སོགས་པའི་རྣམ་པར་འཇུག་པའི་ཕྱིར་རོ་།
རྣམ་པར་བཤད་པ་རྣམ་པར་ངེས་པ་བཤད་པ།
གཉིས་པ་རྣམ་པར་བཤད་པ་རྣམ་པར་ངེས་པ་ནི་གང་གིས་མདོ་་་་་
སྡེ་ལ་སོགས་པའི་རྣམ་པར་འཇུག་པའི་ཕྱིར་རོ། །གཉིས་པ་རྣམ་པར་
བཤད་པ་རྣམ་པར་ངེས་པ་ནི་གང་གིས་མདོ་སྡེ་ལ་སོགས་པའི་དོན་་་་་
རྣམ་པར་བཤད་པ་ནས་སྟོན་པ་སྟེ། ཡོངས་སུ་ཤེས་པར་བྱ་བའི་དངོས་
པོ་སོགས་དོན་དྲུག་གིས་མདོ་སྡེ་སོགས་ལ་ཇི་ལྟར་མཐུན་མཐུན་དུ་
སྦྱར་ནས་སྟོན་པའི་ཕྱིར་རོ།
།དེ་ཡང་ཡོངས་སུ་ཤེས་པར་བྱ་བའི་
དངོས་པོ་ནི་ཕུང་པོ་ལ་སོགས་པ་སྟེ་གཏན་དབབ་བྱ་ཡིན་པའི་ཕྱིར་་་་
རོ༑།ཡོངས་སུ་ཤེས་པར་བྱ་བའི་དོན་ནི་མི་རྟག་པ་ལ་སོགས་པ་སྟེ་དེར་
གཏན་ལ་འབེབས་པའི་ཕྱིར་རོ།
།ཡོངས་སུ་ཤེས་པར་བྱ་བའི་རྒྱུ་ནི་
ཚུལ་ཁྲིམས་དང་དབང་པོའི་སྒོ་བསྡམ་པ་ལ་སོགས་པའོ། །ཡོངས་སུ་
•463·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཤེས་པ་ནི་བྱང་ཆུབ་ཀྱི་ཕྱོགས་ཀྱི་ཆོས་ནི་རྣམས་སོ། །ཡོངས་སུ་ཤེས་
པའི་འབྲས་བུ་ནི་རྣམ་པར་གྲོལ་པའོ། །དེ་རབ་ཏུ་ཤེས་པ་ནི་རྣམ་པར་
གྲོལ་བའི་ཡེ་ཤེས་སོ། །དེ་རྣམས་ནི་བརྗོད་བྱ་དོན་གྱི་སྒོ་ནས་བཤད་པ་
ཡིན་ནོ། །བརྗོད་བྱེད་ངག་གི་སྒོ་ནས་བཤད་ན་ཡང་རྣམ་པར་བཤད་
པའི་སྒོ་བཅུ་བཞི་སྟེ། དེ་ལ་རྣམ་པར་བཤད་པ་བསྡུ་བའི་སྒོ་ནི་གང་
མདོ་སྡེ་འབྱུང་བའི་དགོས་པ་དང་ཚིག་དོན་ལ་སོགས་པ་ལྔ་བརྗོད་
པའོ༑།དངོས་པོ་བསྡུ་བའི་སྒོ་ནི་གང་ན་བསླབ་གསུམ་དང་བདེན་བཞི་
སོགས་སྟོན་པ་སྟེ། སྡིག་པ་ཐམས་ཅད་མི་བྱའོ། །དགེ་བ་ཕུན་སུམ་
ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་
རྒྱས་བསྟན་པ་ཡིན། །ཞེས་པ་ལྟར་རྐང་པ་སྔ་མ་གསུམ་གྱིས་བསླབ་པ་
གསུམ་རིམ་པ་ལྟར་བརྗོད་པའོ། །ཡན་ལག་དང་ཉེ་བའི་ཡན་ལག་ནི་
གང་དུ་ཚིག་གཅིག་གིས་བསྟན་ལ་ལྷག་མ་རྣམས་ཀྱིས་བཤད་དོ
(༤༣༧ན)ཞེས་རབ་ཏུ་སྟོན་པ་སྟེ། དཔེར་ན་བདག་འབྱོར་དང་
གཞན་འབྱོར་ཕུན་སུམ་ཚོགས་པ་ཞེས་པའི་ཚིག་གཉིས་པོ་འདི་གོ་
རིམ་བཞིན་དུ་ཚིག་འོག་མ་ལྔས་སྟོན་ཏེ། དང་པོ་ནི་མི་ཉིད་དང་ཡུལ་
དབུས་སུ་སྐྱེ་བ་དང་དབང་པོ་ཚང་བ་དང་ལས་ཀྱི་མཐའ་མ་ལོག་པ་་་་
དང་གནས་ལ་དད་པའོ། །གཉིས་པ་ནི་སངས་རྒྱས་རྣམས་འབྱུང་བ
དང་དམ་པའི་ཆོས་བསྟན་པ་དང་བསྟན་པའི་ཆོས་རྣམས་གནས་པ་་
དང་གནས་པའི་ཆོས་རྣམས་ཀྱི་རྗེས་སུ་འཇུག་པ་དང་གཞན་ལ་ཡཡང་་་་
སྙིང་བརྩེ་བའོ། །གོང་ནས་གོང་དུ་མངོན་པར་སྒྲུབ་པའི་སྒོ་ནི་གང་དུ་
འོག་མ་ནི་གོང་མ་མངོན་པར་སྒྲུབ་པའི་གནས་ཡིན་པའི་ཕྱིར་ཆོས་དེ་
·464·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
དག་ནི་དེ་ལྟར་བསྟན་ནོ་ཞེས་སྟོན་པ་སྟེ། དཔེར་ན་དབང་པོ་ལྔ་ལྟ་བུ་
སྟེ༑ དད་ན་བརྩོན་འགྲུས་རྩོམ་ལ་བརྩམས་ན་དྲན་པ་ཉེ་བར་གནས་
ཤིང་གནས་ན་སེམས་མཉམ་པར་འཇོག་ལ་བཞག་ན་ཡང་དག་པ་ཇི་
ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པ་ལྟར་རོ། །སྤོང་བའི་སྒོ་
ནི་འདི་ལས་བརྩམས་ནས་འདི་སྤོང་བར་སྟོན་པ་སྟེ། དཔེར་ན་སྟེའུ་ཡུ་
ལྟ་བུའི་མདོ་ལས། ཟག་པ་ཟད་པ་ལས་བརྩམས་ནས་ཕྱི་རོལ་བ་དང་
ཆོས་འདི་པ་ཐོས་པ་དང་སེམས་པ་ཙམ་གྱིས་ཆོག་པར་འཛིན་པ་དང་་
བསྒོམས་པས་ཡི་ཆད་དང་ཚོགས་ཡོངས་སུ་མ་རྫོགས་པའོ། །དེ་ལ་དགེ་
སློང་དག་ད་ནི་ཤེས་བཞིན་དང་མཐོང་བཞིན་དུ་ཟག་པ་རྣམས་ཟད་་་
པར་སྨྲའོ་ཞེས་པས་ནི་གང་ཟག་དང་པོ་སྤངས་སོ། །བསྒོམ་པའི་སྦྱོར་
བ་ལ་བརྩོན་པ་ཞེས་སོགས་ཀྱིས་ནི་གཉིས་པ་སྤངས་སོ། །སྟེའུ་ཡུའི་
དཔེས་ནི་གསུམ་པ་སྤངས་སོ། །གྲུབ་པའི་དཔེས་ནི་བཞི་པ་སྤངས་སོ། །
ཡི་གེ་ཡོངས་སུ་བསྒྱུར་བའི་སྒོ་ནི་དོན་གཞན་ལ་རབ་ཏུ་གྲུབ་པའི་ཡི་་་་
རྣམས་གཞན་ལ་ཡོངས་སུ་བསྒྱུར་བ་སྟེ་འོག་ཏུ་འཆད་པར་འགྱུར་་
རོ༑ །ཆུད་ཟ་བ་དང་མི་ཟ་བའི་སྒོ་ནི་གང་དུ་རབ་ཏུ་ཆུད་ཟ་བ་དང་
རབ་དུ་ཆུད་མི་ཟ་བ་དང་དེ་གཉིས་ཀའི་ཐབས་དང་དེ་གཉིས་ཀའི་་་་་་
རབ་ཏུ་དབྱེ་བ་སྟོན་པ་སྟེ། དཔེར་ན་ལེགས་པར་སྐྱེས་ཀྱི་མདོ་ལས།
རབ་ཏུ་ཆུད་ཟ་བ་ནི་ཕྱི་དང་ནང་གི་རྫས་ལ་ལྷག་པར་ཆགས་པའོ། །དེ་
( ༤༣༧ བ) ལ་ཕྱིའི་རྫས་ནི་ཁྱིམ་དང་ཆུང་མ་ལ་སོགས་པའི་མཚན་་
ཉིད་དོ། །ནང་གི་རྫས་ནི་ཉེ་བར་ལེན་པའི་ཕུང་པོ་ལྔའི་མཚན་ཉིད་དོ༎
རབ་ཏུ་ཆུད་མི་ཟ་བ་ནི་དེ་གཉིས་ཀ་ལ་ལྷག་པར་ཆགས་པ་དང་བྲལ་་་
·465·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའོ༑ །རབ་ཏུ་ཆུད་ཟ་བའི་ཐབས་ནི་རབ་ཏུ་མི་འབྱུང་བ་དང་རབ་ཏུ་
བྱུང་ནས་ཀྱང་ཟག་པ་ཟད་པར་བྱ་བ་ལ་བག་མེད་པའོ། །ཆུད་མི་ཟ་
བའི་ཐབས་ནི་དེ་ལས་བཟློག་པའོ། །དེ་ལ་ཀྱེ་མ་རིགས་ཀྱི་བུ་ལེགས་
པར་སྐྱེས་འདི་ནི་གཉིས་ཀྱིས་མཛེས་པ་སྟེ་གང་སྐྲ་དང་ཁ་སྤུ་བྲེགས་
ནས་རབ་ཏུ་བྱུང་བའི་བར་དང༌། གང་ཟག་པ་ཟད་ནས་རབ་ཏུ་ཤེས་
སོ་ཞེས་བྱ་བའི་བར་འདིས་ཆུད་མི་ཟ་བ་དང་དེའི་ཐབས་བསྟན་པས་་་
དེ་ལ་བ ཟློག་པས་ཀྱང་ཆུད་ཟ་བ་དང་དེའི་ཐབས་བསྟན་པར་འགྱུར་་་
རོ༑།ཆུད་མི་ཟ་བའི་རབ་ཏུ་དབྱེ་བ་ནི། དགེ་སློང་འདི་ནི་མཛེས་པ་སྟེ།།
ཉེ་བར་ཞི་ཞིང་ཟག་པ་ཟད། །ཅེས་པས་ནི་རབ་ཏུ་བྱུང་བ་དང་ཟག་ང་་
ཟད་པ་བསྟན་ཏོ། །ཟག་པ་ཟད་པ་དེ་ཡང༌། འདོད་ཆགས་བྲལ་ཞིང་
བྲལ་བ་སྟེ། །ཉེར་ལེན་མེད་པས་མྱ་ངན་འདའ། །བདུད་ཀྱི་སྡེ་ནི་ཕམ་
བྱས་ནས། །ལུས་ཀྱི་ཐ་མ་འཛིན་པ་ཡིན། །ཞེས་བྱ་སྟེ། འདིས་ནི་འཇིག་
རྟེན་པའི་ལམ་གྱིས་འདོད་ཆགས་དང་བྲལ་བ་དང་འཇིག་རྟེན་ལས་་་་
འདས་པའི་ལམ་གྱིས་ཐ་མའི་ཆ་མཐུན་གྱི་ཀུན་སྦྱོར་སྤངས་པ་དང་་
གོང་མའི་ཆ་མཐུན་གྱི་ཀུན་སྦྱོར་སྤངས་པར་ཡོངས་སུ་བསྟན་ཏོ། །འདི་
ལས་བཟློག་པས་ནི་ཆུད་ཟ་བའི་དབྱེ་བ་བསྟན་ཏོ། །གང་ཟག་རྣམ་
པར་བཞག་པའི་སྒོ་ནི་གང་དུ་གང་ཟག་འདི་སྙེད་ཀྱི་དབང་དུ་བྱས་
ནས་འདི་གསུངས་སོ་ཞེས་སྟོན་པ་སྟེ། དཔེར་ན་ཆུ་ལས་གྱུར་པ་ལྟ་
བུའི་མདོ་ལས་བྱུང་བ་ལྟ་བུ་སྟེ། མདོ་དེ་ནི་གང་ཟག་གཉིས་དང་
གསུམ་དང་བཞིར་རབ་ཏུ་དབྱེ་བའི་དབང་དུ་མཛད་ནས་གསུངས་ཏེ་
སོ་སྐྱེ་དང་བདེན་པ་མཐོང་བའོ། །སོ་སྐྱེ་ནི་གསུམ་སྟེ་དཀར་པོ་མ་ཡིན་
·466·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
པ་དང་ཅུང་ཟད་དཀར་བ་དང་ཆེས་དཀར་བའོ། །བདེན་པ་མཐོང་བ་
ནི་འབྲས་བུ་ལ་གནས་པ་བཞིའི་བྲེ་བྲག་གིས་བཞིའོ། །རབ་ཏུ་དབྱེ་བ
རྣམ་པར་བཞག་པའི་སྒོ་ནི་མུ་བཞི་སོགས་དྲི་བ་རྣམས་ཀྱི་དོན་བརྗོད་་
པ་སྟེ། དཔེར་ན་མི་རྟག་པའི་མདོ་(༤༣༨ན)ལས། གང་གིས་འདི་
ཀུན་མཐོང་བ་དེས་གཟུགས་ཐམས་ཅད་མཐོང་བ་དེས་འདི་ཐམས་
ཅད་ལེགས་མཐོང་ངམ་ཞེ་ན་མུ་བཞི་སྟེ། དང་པོ་ནི། མིང་གཞི་ལ་རྟག་
སོགས་སུ་སྒྲོ་མ་བཏགས་པར་ཤེས་བྱ་དང་སྤང་བྱར་བལྟ་བའི་འོ། །
གཉིས་པ་ནི་གཟུགས་ལ་རྟག་སོགས་སུ་སྒྲོ་བཏགས་ནས་ལྟ་བའི་འོ། །
གསུམ་པ་ནི་མི་རྟོག་སོགས་སུ་ལྟ་བའིའོ། །བཞི་པ་ནི་མིང་གཞི་ལ་རྟག་
སོགས་སུ་བཟུང་ནས་སྤང་བྱ་དང་སྤང་བྱ་མིན་པ་སོགས་སུ་ལྟ་བའི་་་་་་
འོ༑ །གཟུགས་ལ་མུ་བཞི་ཇི་ལྟར་བ་བཞིན་དུ་ཚོར་བ་སོགས་ལ་ཡང་མུ་
བཞིར་བལྟ་བར་བྱའོ། །ཚུལ་གྱི་སྒོ་ནི་གང་དུ་ཚུལ་དྲུག་གི་དོན་བརྗོད་
པ་སྟེ། དེ་ཁོ་ནའི་དོན་གྱི་ཚུལ་དང་ཐོབ་པའི་ཚུལ་དང༌། བཤད་པའི་
ཚུལ་དང་། མཐའ་གཉིས་སྤངས་པའི་ཚུལ་དང་བསམ་གྱིས་མི་ཁྱབ་
པའི་ཚུལ་དང་དགོངས་པའི་ཚུལ་གྱིས་སོ། །དེ་ལ་དང་པོ་གསུམ་ནི་གོ་
རིམ་བཞིན་དུ་ཕྱི་མ་གསུམ་གྱིས་རིག་པར་བྱའོ། །དཔེར་ན་རོ་མྱང་
པའི་མདོ་ལས། དགེ་སློང་དག་གཟུགས་ལ་རོ་མྱང་བ་དང་ཉེས་དམིཊ་
དང་ངེས་པར་འབྱུང་བ་ཡོད་དོ། །ཞེས་པ་ནས། རྣམ་པར་ཤེས་པའི་
བར་ལ་དེ་ལྟར་གསུངས་པས་ནི་སྐུར་བ་འདེབས་པ་དང་སྒྲོ་འདོགས་་་
པའི་མཐའ་སྤངས་ནས་དེ་ཁོ་ནའི་དོན་གྱི་ཚུལ་སྟོན་ནོ། །དགེ་སློང་
དག་ཅི་ཙམ་དུ་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
•467·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཀྱི་བར་དུ་མངོན་པར་རྫོགས་པར་སངས་རྒྱས་སོ། །ཞེས་ནང་དུ་ཤེས་
སོ་ཞེས་བྱ་བ་འདིས་ནི་ཐོབ་པའི་ཚུལ་བསམ་གྱི་མི་ཁྱབ་པའི་ཚུལ་གྱིས་
ཡོངས་སུ་བསྟན་ཏེ་སོ་སོ་རང་གིས་རིག་པར་བྱ་བ་ཐོབ་པར་བསྟན་
པའི་ཕྱིར་རོ། །མདོ་འདི་ཐམས་ཅད་ནི་བཤད་པའི་ཚུལ་ལོ། །དེ་ཡང་
དགོངས་པའི་ཚུལ་གྱིས་ཁོང་དུ་ཆུད་པར་བྱ་སྟེ། ཡོངས་སུ་ཤེས་པར་བྱ་
བའི་དངོས་པོ་དག་ཡོངས་སུ་ཤེས་པར་བྱ་བའི་དོན་དང་ཡོངས་སུ་་་་་་
ཤེས་པ་དང་ཡོངས་སུ་ཤེས་པའི་འབྲས་བུ་དང་དེ་རབ་ཏུ་ཤེས་པ་ལ་་་་
དགོངས་ནས་མདོ་འདི་དག་བཤད་དོ། །དེ་ལ་ཡོངས་སུ་ཤེས་པར་བྱ་
བའི་དངོས་པོ་ནི་གཟུགས་སོགས་སོ། །གཉིས་པ་ནི་( ༤༣༨ བ) རོ་
མྱང་བ་ལ་སོགས་པ་སྟེ་རྣམ་པ་དེས་གཟུགས་ལ་སོགས་པའི་དངོས་པོ་་
དེ་ཡོངས་སུ་ཤེས་པའི་ཕྱིར་རོ། །གསུམ་པ་ནི་ཉེར་ལེན་གྱི་ཕུང་པོ་ལྔ་པོ་་
དེ་རོ་མྱང་བ་ལ་སོགས་པ་གསུམ་དུ་བསྒྱུར་པས་ཡང་དག་པ་ཇི་ལྟ་བ་་་
བཞིན་དུ་རྟོགས་པའི་ཤེས་པའོ། །བཞི་པ་ནི་ལྷ་དང་བཅས་པའི་འཇིག་
རྟེན་ལས་ཞེས་པ་ནས་རྣམ་པར་གྲོལ་ལོ་ཞེས་བྱ་བའི་བར་དུའོ། །ལྔ་པ་
ནི་བླ་ན་མེད་པ་ཡང་དག་པའི་བྱང་ཆུབ་ཏུ་མངོན་པར་སངས་རྒྱས་་་་་
པར་ནང་དུ་ཤེས་སོ་ཞེས་བྱའོ། །ཡོངས་སུ་ཤེས་པ་ལ་སོགས་པའི་སྒོ་ནི་
དེ་ཁོ་ནའི་མཚན་ཉིད་དང་། ཡོངས་སུ་ཤེས་པའི་མཚན་ཉིད་དང་
སྤོང་བའི་མཚན་ཉིད་དང་། མངོན་དུ་བྱེད་པའི་མཚན་ཉིད་དང་།
སྒོམ་པའི་མཚན་ཉིད་དང་། དེ་ཁོ་ནའི་མཚན་ཉིད་ལ་སོགས་པ་འདི་
དག་གི་རབ་ཏུ་དབྱེ་བའི་མཚན་ཉིད་དང༌། གནས་དང་གནས་བར་
འབྲེལ་བའི་མཚན་ཉིད་དང་། ཡོངས་སུ་ཤེས་པ་ལ་སོགས་པའི་བར་དུ་
·468·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
གཅོད་པའི་མཚན་ཉིད་དང༌། རྗེས་སུ་མཐུན་པའི་མཚན་ཉིད་དང་།
ཡོངས་སུ་མ་ཤེས་པའི་ཉེས་དམིགས་ཀྱི་མཚན་ཉིད་དང་། ཡོངས་སུ་
ཤེས་པའི་ཕན་ཡོན་གྱི་མཚན་ཉིད་རྣམས་སྟོན་པ་སྟེ། དཔེར་ན་རོ་མྱང་
བའི་མདོ་དེ་ཉིད་ལྟ་བུ་སྟེ། དེ་ལ་དང་པོ་ནི་ཉེར་ལེན་གྱི་ཕུང་པོ་ལྔས་
བསྡུས་པའི་སྡུག་བསྔལ་གྱི་བདེན་པའོ། །གཉིས་པ་ནི་རོ་མྱང་བ་སོགས་
ཀྱིས་དེ་ཉིད་ཡང་དག་པར་ཇི་ལྟ་བ་བཞིན་དུ་ཤེས་པས་སོ། །གསུམ་པ་
དང་བཞི་པ་ནི་འཇིག་རྟེན་ཐམས་ཅད་ལས་རྣམ་པར་གྲོལ་བ་སྟེ་སྒྲིབ་
པ་སྤོང་བ་དང་གནས་གྱུར་མངོན་དུ་བྱེད་པའི་ཕྱིར་རོ། །ལྔ་པ་ནི་ཕྱིན་
ཅི་ལོག་དང་བྲལ་བའི་སེམས་ཀྱིས་ལམ་མང་དུ་གནས་པའོ། །དྲུག་པ་
ལ་དེ་ཁོ་ནའི་མཚན་ཉིད་ནི་གཟུགས་ནས་རྣམ་ཤེས་ཀྱི་བར་ལྔར་དབྱེ་་
བའོ༑། །ཡོངས་སུ་ཤེས་པའི་མཚན་ཉིད་ནི་ཉེས་དམིགས་ནས་ངེས་
འབྱུང་དུ་ཡང་དག་པར་ཇི་ལྟ་བ་བཞིན་ཞེས་པའི་བར་གསུམ་དུ
དབྱེའོ༑ །སྤོང་བ་དང་མངོན་དུ་བྱེད་པའི་མཚན་ཉིད་ནི་གཉིས་སུ་དབྱེ་
སྟེ་ཉོན་མོངས་པ་ལས་རྣམ་པར་གྲོལ་བ་དང༌། སྡུག་བསྔལ་ལས་རྣམ་
པར་གྲོལ་བའོ། །སྒོམ་པའི་མཚན་ཉིད་ནི་གཉིས་སུ་(༤༣༩ན)དབྱེ་
སྟེ་མཐོང་བ་དང་སྒོམ་པའི་ལམ་མོ། །བདུན་པ་ནི་དེ་ཁོ་ནའི་མཚན་
ཉིད་ལ་སོགས་འོག་མ་རྣམས་ཀྱི་གནས་ཡིན་པར་སྟོན་པའི་ཕྱིར་རོ། །
བརྒྱད་པ་ནི་ཉེས་དམིགས་སོགས་གསུམ་དུ་བསྒྱུར་པ་ཡང་དག་པ་ཇི་
ལྟ་བ་བཞིན་རྣམ་པར་མི་ཤེས་པའོ། །དགུ་པ་ནི་གཟུགས་སོགས་འདི་
དག་ཇི་ལྟར་གནས་པ་བཞིན་དུ་ཉེས་དམིགས་ལ་སོགས་པར་རྣམ་་་་་
པར་དཔྱད་པའོ། །བཅུ་པ་ནི་མི་གྲོལ་བ་ནས་བླ་ན་མེད་པ་ཡང་དག་
469.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་རྫོགས་པའི་བྱང་ཆུབ་ཏུ་མངོན་པར་རྫོཊ་པར་འཚང་མི་རྒྱ་བའོ། །
བཅུ་གཅིག་པ་ནི་དེ་ལས་བཟློག་པར་རིག་པར་བྱའོ། །སྟོབས་དང་
སྟོབས་མ་ཡིན་པའི་སྒོ་ནི་གང་དུ་ཚིགས་གཅིག་མ་བརྗོད་ན་དོན་འདི་་
གོ་བར་མི་འགྱུར་བས་ཚིག་སོ་སོར་ཐམས་ཅད་ཀྱི་ནུས་པ་སྟོན་པ་སྟེ།
དཔེར་ན་རྟེན་འབྲེལ་གྱི་མདོ་ལས། འདི་ཡོད་པས་འདི་འབྱུང་འདི་
སྐྱེས་པའི་ཕྱིར་འདི་སྐྱེ་སྟེ་འདི་ལྟར་མ་རིག་པའི་རྐྱེན་གྱིས་འདུ་བྱེད་་་་་
རྣམས་ཞེས་སོགས་གསུངས་པ་ལྟར་རོ། །བཟླས་ཏེ་བརྗོད་པའི་སྒོ་ནི་
གང་དུ་མདོའི་ཚིག་གཅིག་བཟུང་ནས་རྒྱ་ཆེན་སྟོན་པ་སྟེ། དཔེར་ན་
ཆོས་དྲུག་དང་ལྡན་པའི་དགེ་སློང་ནི་ཁའི་དབུགས་ཀྱིས་རིའི་རྒྱལ་པོ་་་
གངས་རི་ཡང་འཐོར་ན་རོ་ལྟ་བུའི་མ་རིག་པ་ལྟ་སྨོས་ཀྱང་ཅི་དགོས།
དྲུག་གང་ཞེ་ན། སེམས་བསྐྱེད་པ་དང་། གནས་པ་དང་། ལྡང་བ་དང་།
འབྲི་བ་དང་། ཐབས་ལ་མཁས་པ་སྟེ། རིམ་པ་ལྟར་བསམ་གཏན་བཞི་
དང་། ཉམས་པ་ཆ་མཐུན་ནས་གནས་པ་ཆ་མཐུན་དུ་བྱེད་པ་དང་།
གནས་པ་ཆ་མཐུན་ནས་ཁྱད་པར་ཆ་མཐུན་དུ་བྱེད་པ་དང་། ཡང་
དག་སྤོང་བ་སྒྲུབ་ཕྱོགས་གཉིས་དང༌། སེལ་ཕྱོགས་གཉིས་དང་། རྫུ་
འཕྲུལ་གྱི་རྐང་པ་བཞི་པ་ཐོབ་པའོ་ཞེས་རྒྱས་པར་བཀའ་སྩལ་བ་ལྟ་་་་་
བུའོ༑ །མངོན་པར་སྒྲུབ་པའི་སྒོ་ནི་གང་དུ་ཚིག་རེ་རེ་ལ་མུ་བཞི་ལ་
སོགས་པས་སྟོན་པ་སྟེ། བཞི་པ་ལ་སོགས་པ་དེ་དག་གི་ཚིག་རེ་རེ་ལ་
ཡང་གཞན་བཞི་ལ་སོགས་པའི་ཐུག་པ་མེད་པར་མངོན་པར་སྒྲུབ་པ་་་
སྟེ༑ དཔེར་ན། སངས་རྒྱས་རྩོམ་པའི་མདོ་ལས། བཞི་པོ་འདི་དག་ནི་
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ
•470·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ཡོངས་( ༤༣༩བ) སུ་སྦྱོར་བར་བྱེད་པའི་ཆོས་རྣམས་ཏེ། སྟོང་པ་ཉིད་
སྒོམ་པ་དང་། སེམས་ཅན་ཐམས་ཅད་ལ་འགྲས་པ་མེད་པ་དང་། བྱང་
ཆུབ་སེམས་དཔའ་རྣམས་ལ་རྟག་ཏུ་ཕན་འདོགས་པ་དང་། ཟང་ཟིང་
མེད་པའི་སེམས་ཀྱིས་ཆོས་ཀྱི་སྦྱིན་པ་ཡང་དག་པར་རབ་ཏུ་སྟོན་པའོ།།
ཆོས་བཞི་དང་ལྡན་ན་བྱང་ཆུབ་སེམས་དཔའ་སྟོང་པ་ཉིད་བསྒོམ་སྟེ་་་་
ནང་དུ་སེམས་རྣམ་པར་མི་རྟོག་པ་དང་མོས་པ་ཡང་རབ་ཏུ་རྣམ་པར་
འབྱེད་པའི་སྟོབས་བསྐྱེད་པ་དང་ཆོས་ཐམས་ཅད་ཇི་ལྟ་བ་བཞིན་དུ་་
རྟོགས་པར་བྱེད་པ་དང་སྒྲིབ་པ་ཐམས་ཅད་ལས་རྣམ་པར་ཐར་པའོ། །
བྱང་ཆུབ་སེམས་དཔའ་ཆོས་བཞི་དང་ལྡན་ན་སེམས་ཅན་ཐམས་ཅད་
ལ་ཞེ་འགྲས་པ་མེད་པའི་སེམས་དང་ལྡན་པ་ཡིན་ཏེ་བྱམས་པ་སྒོམ་པ་
དང་སྒྲུབ་པ་རྣམ་པར་མི་འཁྲུག་པ་དང་མཚན་མ་ལ་རྣམ་པར་མི་རྟོག་
པ་དང་སྐྱོ་བ་བཟོད་པའོ། །བྱང་ཆུབ་སེམས་དཔའ་ཆོས་བཞི་དང་ལྡན་
ན་བྱང་ཆུབ་སེམས་དཔའ་ལ་རྟག་ཏུ་ཕན་པ་ཉེ་བར་སྒྲུབ་པ་ཡིན་ཏེ།
བདག་ཡོངས་སུ་འཇལ་བ་དང༌། ཡང་དག་པའི་གདམས་པ་ལ་འཇུག་
པ་དང་། ངེས་ཤིང་འགྲོགས་ན་བདེ་བ་དང༌། མཆོད་པ་དང་རྙེད་པ་
དང་བཀུར་སྟི་དང་བསྙེན་བཀུར་བྱ་བ་ཉེ་བར་སྒྲུབ་པའོ། །ཆོས་བཞི་
དང་ལྡན་ན་བྱང་ཆུབ་སེམས་དཔའ་ཟང་ཟིང་མེད་པའི་སེམས་ཀྱིས་་་་
ཆོས་ཀྱི་སྦྱིན་པ་ཡང་དག་པར་རབ་ཏུ་སྟོན་ཏེ། བར་དུ་གཅོད་པ་
ལེགས་པར་རབ་ཏུ་རྟོགས་པ་དང་། རྨོངས་པ་དང་བྱིང་བ་སེལ་བ་
མཁས་པ་དང༌། ཡིད་བདེ་བ་ཉེ་བར་སྒྲུབ་པ་དང་། མགོན་བྱེད་པའི་
ཆོས་ལ་དགའ་བའོ།།
•471·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
རབ་ཏུ་ཕྱེ་ནས་ཀུན་ཏུ་སྟོན་པ་རྣམ་པར་ངེས་པ་བཤད་པ།
གསུམ་པ་རབ་ཏུ་ཕྱེ་ནས་ཀུན་ཏུ་སྟོན་པ་རྣམ་པར་ངེས་པ་ནི། ཕུང་
པོ་སོགས་ཇི་སྐད་བསྟན་པའི་ཆོས་རྣམས་ལ་གཅིག་ནས་རྟོག་པ
སོགས་ཅི་རིགས་སུ་སྦྱར་ཏེ། དེ་ལ་གཅིག་ནས་རྟོག་པ་ནི་གང་གིས་
ཆོས་གཅིག་ཆོས་ལྷག་མ་གཞན་རྣམས་དང་ལྷན་ཅིག་རེ་རེ་ནས་དྲིས་་་
ནས་དེ་བོར་ཏེ་དེས་གཉིས་པ་ཡང་གཞན་རྣམས་དང་ལྷན་ཅིག་ཏུ་་་་་་
འདྲ་བའོ།། །དཔེར་ན་གང་མིག་གི་སྐྱེ་མཆེད་དང་ལྡན་པ་དེ་གཟུགས་
ཀྱི་སྐྱེ་མཆེད་དང་ལྡན་ནམ་ཞེ་ན་ཚིག་གོང་མ་དང་སྦྱར་རོ། །གཞན་གྱི
སྐྱེ་མཆེད་དང་ལྡན་པ་དེ་རྣ་བའི་སྐྱེ་མཆེད་དང་ལྡན་(༤༤༠ན)ནམ་
ཞེ་ན་མུ་བཞིའོ། །དེ་བཞིན་དུ་ཆོས་ཀྱི་བར་ལ་ཅི་རིགས་པར་སྦྱར་རོ།
དེ་བཞིན་དུ་རྣ་བ་ལ་སོགས་ཀྱང་རེ་རེ་ཞིང་སྐྱེ་མཆེད་ལྷག་མ་རྣམས
དང་སྦྱར་ནས་དཔྱད་པར་བྱའོ། །ཚིག་གོང་མ་དང་སྦྱོར་བ་ནི་གཉིས་
པའི་ཆོས་འགའ་ཞིག་ལས་བརྩམས་ནས་དྲིས་པ་ན་ཆོས་གོང་མ་ལ་
བརྟེན་ནས་ལུང་སྟོན་པ་སྟེ། དཔེར་ན་ཤེས་པ་གང་ཡིན་པ་དེ་ཤེས་བྱ་
ཡང་དེ་ཡིན་ནམ་ཞེ་ན་ཚིག་གོང་མ་དང་སྦྱར་ཏེ། ཤེས་པ་གང་ཡིན་པ་
ཤེས་བྱ་ཡང་ཡིན་ནོ། །ཤེས་བྱ་ཡིན་ལ་ཤེས་པ་མ་ཡིན་པ་ཡོད་དེ་དེ་
ལས་གཞན་པ་རྣམས་སོ། །ཚིག་འོག་མ་དང་སྦྱོར་བ་ནི་གཉིས་གཉིས་
དྲིས་པ་ལ་གང་ཕྱི་མ་ལ་བརྟེན་ནས་ལུང་སྟོན་པའོ། །དཔེར་ན་གཟུང་
བ་གང་ཡིན་པ་འཛིན་པ་ཡང་དེ་ཡིན་ནམ་ཞེ་ན་ཚིག་འོག་མ་དང་
སྦྱོར་ཏེ། འཛིན་པ་གང་ཡིན་པ་གཟུང་བ་ཡང་དེ་ཡིན་ནོ། །གཟུང་བ་
·472·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ཡིན་ལ་འཛིན་པ་མ་ཡིན་པ་ཡང་ཡོད་དེ་གཟུགས་སོགས་ཡུལ་ལྔ་དང་་
མཚུངས་པར་ལྡན་པ་མ་གཏོགས་པའི་ཆོས་ཀྱི་སྐྱེ་མཆེད་དོ། །མུ་གཉིས་
པ་ནི་གང་དུ་མུ་གཉིས་སྟོན་པ་སྟེ་དེ་ལས་རྣམ་པ་གཞན་མེད་པའི་
ཕྱིར་རོ། །དཔེར་ན་ཕུང་པོ་རྣམ་པར་བཞག་པའམ་ཁམས་རྣམ་པར་
བཞག་པ་ལ་བརྟེན་ནས་བརྗོད་པ་སྟེ། ཕུང་པོའི་གྲངས་གང་ཡིན་པ
ཁམས་ཀྱི་གྲངས་ཀྱང་དེ་ཡིན་ནམ་ཞེ་ན་མུ་གཉིས་ཏེ། ཕུང་པོའི་གྲངས་
ཡིན་ལ་ཁམས་ཀྱི་གྲངས་མ་ཡིན་པ་ཡོད་དེ་གཟུགས་ཀྱི་ཕུང་པོ་དང་་
རྣམ་ཤེས་ཀྱི་ཕུང་པོའོ། །ཁམས་ཀྱི་གྲངས་ཡིན་ལ་ཕུང་པོའི་གྲངས་མ་
ཡིན་པ་ཡོད་དེ་ཆོས་ཀྱི་ཁམས་སོ། །མུ་གསུམ་པ་ནི་མུ་གསུམ་ཁོ་ན་སྟོན་
པ་སྟེ། དཔེར་ན་ཕུང་པོའི་གྲངས་གང་ཡིན་པ་དེ་སྐྱེ་མཆེད་ཀྱི་གྲངས་
ཀྱང་དེ་ཡིན་ནམ་ཞེ་ན་མུ་གསུམ་སྟེ། ཕུང་པོའི་གྲངས་ཡིན་ལ་སྐྱེ་
མཆེད་ཀྱི་གྲངས་མ་ཡིན་པ་ཡོད་དེ་གཟུགས་ཀྱི་ཕུང་པོའོ། །སྐྱེ་མཆེད་
ཀྱི་གྲངས་ཡིན་ལ་ཕུང་པོའི་གྲངས་མ་ཡིན་པ་ཡོད་དེ་ཆོས་ཀྱི་སྐྱེ་མཆེད་
དོ༑ །གཉིས་ཀ་ཡིན་པ་ནི་རྣམ་པར་ཤེས་པའི་ཕུང་པོ་དང་ཡིད་ཀྱི་སྐྱེ་
མཆེད་དོ། །མུ་བཞི་པ་ནི་གང་དུ་མུ་བཞི་སྟོན་པ་སྟེ། དཔེར་ན་མིག་
དང་ལྡན་པ་གང་ཡིན་པ་རྣ་བ་དང་ལྡན་པ་ཡང་དེ་ཡིན་ནམ་ཞེ་ན་མུ་་
( ༤༤༠བ)བཞི་སྟེ། དང་པོ་ནི་མིག་སྐྱེས་ཤིང་མཉམ་པ་ལ་འོན་པའོ། །
གཉིས་པ་ནི་རྣ་བ་སྐྱེས་ཤིང་མ་ཉམས་ལ་ལོང་བའོ། །གསུམ་པ་ནི་མིག་
དང་རྣ་བ་སྐྱེས་ལ་མ་ཉམས་པའོ། །བཞི་པ་ནི་རྣམ་པ་དེ་དག་མ་
གཏོགས་པའོ། །།དེ་བཞིན་ནོ་ཞེས་བྱ་བ་ནི་དཔེར་ན་མི་རྟག་པ་གང་
ཡིན་པ་དེ་ཐམས་ཅད་འདུ་བྱེད་ཡིན་ནམ་འདུ་བྱེད་གང་ཡིན་པ་དེ་་་་
·473·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ཐམས་ཅད་མི་རྟག་པ་ཡིན་ནམ་ཞེ་ན་དེ་བཞིན་ནོ་ཞེས་བསྟན་པར་བྱ་
བ་ལྟར་རོ། །སྤོང་བ་ནི་དཔེར་ན་ཕུང་པོ་ལས་མ་གཏོགས་པའི་རྣམས་
བདེན་པ་གང་གིས་བསྡུས་ཤེས་དེ་ལྟ་བུ་མེད་དོ་ཞེས་སྤོང་བའོ། །
ཡང་དག་པར་འདྲི་བ་རྣམ་པར་ངེས་པ་བཤད་པ།
བཞི་པ་ཡང་དག་པར་འདྲི་བ་རྣམ་པར་ངེས་པ་ལ་གཉིས་ལས།
སྒྲའི་རྣམ་དབྱེ་བ་ཀྱང་རྣམ་པར་དབྱེ་བ་དང་བཅས་པ་ལ་འདྲི་བ་ངེས་
པ་ནི་ཅེས་ཞེས་སོགས་ཏེ། བྱེད་པ་པོ་སུ་ཞིག་མི་དམིགས་ཤེ་ན་ཤེས་
རབ་ཀྱི་ཕ་རོལ་ཏུ་ཕྱིན་པ་ཐོབ་པའི་བྱང་ཆུབ་སེམས་དཔའོ། །།ཅི་མི་
དམིགས་ཤེ་ན་གཟུང་བ་དང་འཛིན་པའི་མཚན་ཉིད་དོ། །ཅིས་ཤེ་ན་
ཤེས་རབ་ཀྱི་ཕ་རོལ་ཏུ་ཕྱིན་པས་སོ། །ཅིའི་ཕྱིར་མི་དམིགས་ན་སེམས་
ཅན་ཐམས་ཅད་ཡོངས་སུ་སྐྱབས་པ་དང་བླ་ན་མེད་པ་ཡང་དག་པར་་
རྫོགས་པའི་བྱང་ཆུབ་པར་བྱ་བའི་ཕྱིར་རོ། །ཅི་ལས་མི་དམིགས་ཤེ་ན་
སངས་རྒྱས་འབྱུང་བ་མཉེས་པར་བྱེད་པ་དང་དམ་པའི་ཆོས་ཉན་པ་་
དང་ཚུལ་བཞིན་དུ་ཡིད་ལ་བྱེད་པ་དང་ཆོས་ཀྱི་རྗེས་སུ་མཐུན་པའི་་་་་
ཆོས་སྒྲུབ་པ་ལས་སོ། །ཅིའི་མི་དམིགས་ཤེས་ན་ཆོས་ཐམས་ཅད་ཀྱིའོ། །
ཅི་ཞིག་ཏུ་མི་དམིགས་ཤེ་ན་མོས་པ་སྤྱོད་པའི་ས་ནས་ས་བཅུ་པའི
བར་དུའོ། །རྣམ་པ་དུ་ཞིག་མི་དམིགས་ཞེ་ན། སྐྱེས་ནས་འགགས་པ་
དང་མི་སྐྱེས་པ་དང་མངོན་དུ་གྱུར་པ་དང་རྒྱུའི་སྟོབས་ལས་བྱུང་བ
དང་མཛའ་བོའི་སྟོབས་ལས་བྱུང་བ་དང་ཆོས་ཐམས་ཅད་ནི་མི
དམིགས་པ་དང་སྟོང་པ་ཉིད་མི་དམིགས་པ་དང་ངའོ་སྙམ་པའི་ང
·474·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
རྒྱལ་དང་བཅས་པ་དང་ང་རྒྱལ་མེད་པ་དང་ཚོགས་མ་བསགས་པ
དང་བསགས་པ་སྟེ་མི་དམིགས་པ་འདི་དག་ནི་གོ་རིམ་བཞིན་དུ
འདས་པ་དང་མ་འོངས་པ་དང་ད་ལྟར་བ་དང་ནང་དང་ཕྱི་དང
རགས་པ་དང་ཕྲ་བ་དང་ངན་པ་དང་བཟང་པོ་དང་རྒྱང་རིང་བ་དང་
ཐག་ཉེ་བ་འདི་དག་གིས་ཚུལ་གྱིས་བལྟ་བར་བྱའོ། །དེ་ཇི་ལྟ་བར་གང་
ཞེས་བརྗོད་པ་ལ་ཡང་དེ་བཞིན་ནོ་ཞེས་པ་ནི། གང་ཞིག་མི་དམིགས་
པ་དང་། གང་དང་གང་གིས་དང་། གང་གི་ཕྱིར་དང་། གང་ལས་དང་།
གང་གི་དང་། (༤༤༡ན) གང་དུ་དང་། གང་ཇི་སྙེད་ཅིག་མི་དམིགས་
པའོ༑ །རྣམ་པར་ངེས་པའི་ལམ་ནི་ཡང་བཞི་སྟེ། དེ་ལ་སུན་འབྱིན་པར་
བྱེད་པ་ནི་གཞན་ཕྱོགས་ཀྱི་ཉེས་པ་བརྗོད་ནས་སེལ་བར་བྱེད་པའོ། །
སྒྲུབ་པར་བྱེད་པ་ནི་རང་ཕྱོགས་ལེགས་པར་སྨྲས་པ་ལ་འདི་ནི་ལེགས་་
པའོ་ཞེས་འཇོག་པར་བྱེད་པའོ། །གཅོད་པར་བྱེད་པ་ནི་གཞན་དག་གི་
ཐེ་ཚོམ་སྐྱེས་པའམ་མ་སྐྱེས་པ་རྣམས་ལ་ངེས་པ་སྦྱིན་པར་བྱེད་པའོ། །
ཁོང་དུ་ཆུད་པར་བྱེད་པ་ནི་དོན་དེ་དག་ལ་རྨོངས་པ་རྣམས་ལ་དོན་་་་་
དེ་སྟོན་པར་བྱེད་པའོ། །
བསྡུ་བ་རྣམ་པར་ངེས་པ་བཤད་པ།
ལྔ་པ་བསྡུ་བ་རྣམ་པར་ངེས་པ་ནི་གནས་བཅུས་བསྡུས་ཏེ། དེ་ལ་བྱ་
བ་སྒྲུབ་པའི་རྣམ་པར་ངེས་པ་ནི་འཇིག་རྟེན་པ་རྣམས་ཕན་ཚུན་འཚོ་་
བའི་ཐབས་སོགས་སྒྲུབ་པའོ། །འཇུག་པ་རྣམ་པར་ངེས་པ་ནི་ཐེག་པ་
གསུམ་ལ་འཇུག་པར་བྱ་ཞིང་གཞུག་པར་བྱ་ཞེས་སོགས་དཔྱོད་པའོ། །
.475.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
མོས་པ་རྣམ་པར་ངེས་པ་ནི་ཐོས་བྱུང་གི་ཤེས་རབ་ཀྱིས་ཇི་ལྟར་ཐོས་་་་
པ་བཞིན་ཡིད་ཆེས་པའོ། །རིགས་པས་རྣམ་པར་ངེས་པ་ནི་བསམ་བྱུང་
གི་ཤེས་རབ་ཀྱིས་སྔ་ཕྱིའི་དགོངས་པ་ཡོངས་སུ་འཇལ་བའོ། །འབེལ་
བའི་གཏམ་གྱིས་རྣམ་པར་ངེས་པ་ནི་ཇི་ལྟར་ཐོས་པ་དང་བསམ་པ་
རྣམས་དྲི་བ་དང་ཕྱིར་ཞིང་དྲི་བར་བྱ་བའི་ཚུལ་གྱིས་ཆོས་ལ་རྫོགས་་་་་་
པར་ལོངས་སྤྱོད་པའོ། །རབ་ཏུ་རྟོགས་པས་རྣམ་པར་ངེས་པ་ནི་མཐོང་
བའི་ལམ་སྟེ་དེས་བདེན་པ་རབ་ཏུ་རྟོགས་པའི་ཕྱིར་རོ། །རྣམ་པར་
དག་པས་རྣམ་པར་ངེས་པ་ནི་སྒོམ་པའི་ལམ་སྟེ་དེས་ཉོན་མོངས་པ་མ་
ལུས་པ་རྣམ་པར་སྤྱོད་པའི་ཕྱིར་རོ། །མངོན་པར་སྒྲུབ་པས་རྣམ་པར་
ངེས་པ་ནི་ཁྱད་པར་གྱི་ལམ་སྟེ་དེས་ཡོན་ཏན་ཁྱད་པར་ཅན་མངོན་་་་་་
པར་སྒྲུབ་པའི་ཕྱིར་རོ། །ཚིག་རབ་ཏུ་དབྱེ་བས་རྣམ་པར་ངེས་པ་ནི་
གཉིས་དང་གསུམ་དང་བཞི་ལ་སོགས་པའི་རྣམ་པར་མངོན་པར་སྒྲུབ་
པའི་སྒོ་ནས་ཆོས་སྟོན་པ་མཐའ་ཡས་པའོ། །ལྷུན་གྱིས་གྲུབ་པ་དང་
རྩོལ་བ་ཙམ་གྱིས་དོན་ཐམས་ཅད་རྣམ་པར་ངེས་པ་ནི་དེ་བཞིན
གཤེགས་པའི་ཡེ་ཤེས་ཏེ་སྔོན་གྱི་རྩོལ་བ་མེད་པར་ཡང་དོན་ཐམས་་་་་་
ཅད་ལ་རྩོལ་(༤༤༡བ)བའི་མོད་ལ་ཆགས་པ་མེད་པ་དང་ཐོགས་པ་
མེད་པའི་ཡེ་ཤེས་ཀྱི་མཐོང་བ་འདུག་པའི་ཕྱིར་རོ། །
སྨྲ་བ་རྣམ་པར་ངེས་པ་བཤད་པ།
དྲུག་པ་སྨྲ་བ་རྣམ་པར་ངེས་པ་ལ་གཉིས་ལས། མདོར་བསྟན་པ་ནི་
སྨྲ་བ་དང་ཞེས་སོགས་སོ། །རྒྱས་པར་བཤད་པ་ལ་བདུན་གྱི་དང་པོ་སྨྲ་
476.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
བ་ནི་བརྗོད་པ་ཐམས་ཅད་དོ། །སྨྲ་བ་ཁྱད་པར་སྨྲ་བ་ནི་འཇིག་རྟེན་ན་
གྲགས་པ་སྨྲ་བའོ། །རྩོད་པར་སྨྲ་བ་ནི་འདོད་ཡོན་དང་ལྟ་སྤྱོད་ཀྱི་དོན་
ལ་ཕན་ཚུན་མི་མཐུན་པར་གནས་པར་སྨྲ་བའོ། །ཚིག་ངན་པ་སྨྲ་བ་ནི་
ཕན་ཚུན་ཚིག་རྩུབ་དང་ཚོགས་པར་དབྱུང་དུ་མི་འོས་པ་ལ་སོགས་་་་
པའི་ཚིག་བརླབ་པོས་སྨྲ་བའོ། །མཐུན་པར་སྨྲ་བ་ནི་ཡེ་ཤེས་མཐོང་བ་
རྣམ་པར་དག་པ་དང་མཐུན་པར་ལེགས་པར་གསུངས་པའི་ཆོས་སྟོན
པ་སོགས་དང་འབེལ་བའི་གཏམ་སྨྲ་བའོ །གདམས་པར་སྨྲ་བ་ནི་
སོམས་ཞེས་སོགས་ཏེ་ཁོང་དུ་ཆུད་པར་བྱ་བའི་ཕྱིར་བསྟན་ཅིང་སྨྲ་་་་་་
བའོ༑ །གཉིས་པ་སྨྲ་བའི་ཞལ་ལྕེ་བ་ནི་གང་དུ་སྨྲ་བར་བྱ་བ་སྟེ་འདི་
ལྟར༑ གང་ན་རྒྱལ་པོ་བཞུགས་པ་ནི་རྒྱལ་པོའི་ཕོ་བྲང་དང་བསྐོས་པ་
འདུ་བའི་ས་ནི་གང་དུ་རྒྱལ་པོས་བསྐོས་པ་ཡོད་པ་དང་འདུས་པ་ནི་
ཚོང་འདུས་ལ་སོགས་པ་དང༌། ཚད་མར་རུང་བའི་ཟླ་གྲོགས་ནི་གང་
གི་ཚིག་རྒོལ་བ་དང་ཕྱིར་ཚོལ་བ་གཉིས་ཀས་ཚད་མར་འཛིན་།
རྣམས་དང་དགེ་སྦྱོང་དང་བྲམ་ཟེ་ཆོས་དང་དོན་ལ་མཁས་པ་ནི
བསྟན་བཅོས་ཀྱི་ཚིག་དང་དོན་བློ་ལ་བྱང་བ་རྣམས་དང་ངོ༌། །གསུམ་
པ་སྨྲ་བའི་གཞི་ནི་གང་ལ་བརྟེན་ནས་བསྒྲུབ་པར་བྱ་བ་དང་གང་གིས་
སྒྲུབ་པར་བྱེད་པ་གཉིས་སོ། །སྒྲུབ་པར་བྱ་བ་ཡང་ངོ་བོ་ཉིད་བསྒྲུབ་པ་
ནི་བདག་དང་ཆོས་ཀྱི་ངོ་བོ་ཉིད་དེ་ཡོད་དོ་ཞེའམ་མེད་དོ་ཞེས་བྱ་་་་་་་
བའོ༑ །ཁྱད་པར་ནི་དེ་གཉིས་ཀྱི་ཁྱད་པར་ཏེ་ཐམས་ཅད་དུ་སོང་
བའམ་ཐམས་ཅད་དུ་སོང་བ་མ་ཡིན་པའམ་རྟག་པའམ་མི་རྟག
པའམ་གཟུགས་ཅན་ནམ་གཟུགས་ཅན་མ་ཡིན་པ་སོགས་སོ།
།སྒྲུབ་
·477·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
པར་བྱེད་པ་ལ་ཡང་དམ་བཅའ་ནི་བདག་ཅེས་སོགས་ཏེ་སྒྲུབ་པ་མ
སྨོས་ན་རང་ཕྱོགས་གྲུབ་ཟིན་གཞན་ལ་བསྟན་པ་ཡང་དམ་བཅའ་་་
བར་འགྱུར་རོ། །བདག་འདོད་པའི་དོན་མ་སྨོས་ན་གཞན་གྱི་ཕྱོགས་
སྒྲུབ་པའི་ཚིག་ཀྱང་དམ་བཅར་འགྱུར་རོ། །གཞན་མ་སྨོས་ན་གཅིག་པུ་
དེའི་ཚིག་སྨྲ་བ་ཡང་དེར་འགྱུར་རོ། །གོ་བ་མ་སྨོས་ན་ལུས་ཀྱི་དོན་དེ་
བརྡ་སྤྲོད་པ་ཡང་དེར་འགྱུར་རོ། །སྟོན་པ་མ་སྨོས་ན་ཉན་པ་རྣམས་
ཀྱིས་དོན་དེ་མ་ཤེས་པ་ཡང་དེར་འགྱུར་རོ། །དེ་བས་ན་ཇི་ལྟར་བསྟན་
པ་(༤༤༢ ན) བཞིན་རྣམ་པར་བཞག་པ་ལ་ཉེས་པ་དེ་རྣམས་མེད་
པར་འགྱུར་རོ། །གཏན་ཚིགས་ནི་བསྒྲུབ་པར་བྱ་བ་དེ་ཉིད་ལ་མ་
གྲགས་པའི་དོན་ཡིད་ཆེས་པར་བྱེད་པའི་རྒྱུ་སྟེ་དེ་ཡང་མངོན་སུམ་་་་་་
གྱིས་དམིགས་པ་དུ་བ་སོགས་དང་མ་དམིགས་པ་བྱས་པ་ལ་སོགས་པ
བསྙད་པའོ། །དཔེ་ནི་གཞི་གཞན་དུ་མཐའ་མཐོང་བ་ཚང་མང་སོགས་
དང་མ་མཐོང་བ་ཆོས་ཅན་གྱི་གཞི་གཉིས་རྟགས་དང་བསྒྲུབ་བྱའི
ཆོས་ཡོད་པར་མཚུངས་པར་སྦྱར་ཞིང་བསྙད་པའོ། །ཉེ་བར་སྦྱར་བ་ནི་
བསྒྲུབ་བྱའི་དོན་ཡན་ལག་གསུམ་གྱིས་སྒྲུབ་པ་དེ་བཞིན་དུ་དེའི
རིགས་ཀྱི་ཆོས་ལྷག་མ་དེ་དང་འདྲ་བ་ལ། གྲུབ་ཟིན་པའི་དོན་དེའི་
ཆོས་སྦྱར་བའི་ཚུལ་གྱིས་རིགས་པ་འདྲ་བས་མཐུན་པར་སྨྲ་བ་སྟེ། ལ་
ལ་དུ་བ་ཡོད་པའི་ཕྱིར་མེ་ལྟར་བུད་ཤིང་གི་རྣམ་འགྱུར་ཡང་ཡོད་ཅེས་
པ་ལྟ་བུའོ། །འཇུག་སྡུད་ནི་གང་གི་ཕྱིར་དེ་ལྟར་རིགས་པས་ལེགས་
པར་འཐད་པ་དེའི་ཕྱིར་འདི་ནི་དེ་བཞིན་ནོ་ཞེས་མཐར་ཕྱིན་པར་་་་་་
བསྙད་པའོ། །དམ་བཅའ་སོགས་ཡན་ལག་ལྔ་པོ་དེ་དཔེར་བརྗོད་ན་སྒྲ་
•478.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ནི་མི་རྟག་གོ་ཞེས་བྱ་བ་ནི་དམ་བཅའོ། །བྱས་པའི་ཕྱིར་ཞེས་བྱ་བ་ནི་
གཏན་ཚིགས་སོ། །།བུམ་པ་བཞིན་ཞེས་བྱ་བ་ནི་དཔེའོ། །།རིགས་
འདིས་བདག་དང་བདག་གི་པ་ལ་སོགས་པ་ཡང་མེད་དོ་ཞེས་བྱ་བ་ནི་
ཉེ་བར་སྦྱར་བའོ། །གང་གི་ཕྱིར་དེ་ལྟར་ཡིན་པ་དེའི་ཕྱིར་སྒྲ་ནི་མི་རྟག་
པ་དང་བདག་མེད་པ་ལ་སོགས་པ་ཡིན་ནོ་ཞེས་བྱ་བ་ནི་མཇུག་སྡུད་་་
པའོ༑ །མངོན་སུམ་ནི་རང་གི་དོན་གཟུགས་སོགས་རྫས་སུ་ཡོད་ཅིང་
དངོས་སུ་སྣང་བ་ལ་མ་ནོར་བའོ། །དེ་ལ་ཡོད་པ་སྨོས་པས་ནི་བུམ་པ་
ལ་སོགས་པའི་རྫས་འཇིག་རྟེན་ན་གྲགས་པ་རྣམས་མངོན་སུམ་མ
ཡིན་པ་བསལ་བའི་ཕྱིར་རོ།། །སྣང་བ་སྨོས་པས་ནི་སྒྲིབ་བྱེད་ལ་སོགས་
པ་མི་དམིགས་པའི་རྒྱུ་རྣམས་ཀྱིས་མི་སྣང་བར་གྱུར་པའི་ཡུལ་བསལ་་་
བའི་ཕྱིར་རོ། །མ་ནོར་བ་སྨོས་པས་ནི་མགལ་མེ་བསྐོར་བ་དང་སྒྱུ་མ་
དང་སྨིག་རྒྱུ་ལ་སོགས་པ་བསལ་བའི་ཕྱིར་རོ། །རྗེས་སུ་དཔག་པ་ནི་
མངོན་སུམ་གྱི་ལྷག་མ་ལྐོག་ཏུ་གྱུར་པའི་དོན་ལ་རྟགས་( ༤༤༢ བ) ཀྱི་
སྒོ་ནས་ཡིད་ཆེས་པའོ། །ཡིད་ཆེས་པའི་ལུང་ནི་ཉེ་བར་བསྟན་པ་གང་
གི་དོན་མངོན་རྗེས་དེ་གཉིས་ཀ་དང་མི་འགལ་བ་སྟོན་པ་སྟེ། རྣམ་
འགྲེལ་དུ། མཐོང་དང་མ་མཐོང་བ་དག་ལ། །རིགས་པས་གྲུབ་དང་
རང་ཚིག་གིས། །གནོད་མེད་བསྟན་བཅོས་གང་ཡིན་དེ། །བཟུང་བར་
བྱ་ཕྱིར་སྤྱོད་འཇུག་འགྱུར། །ཞེས་པ་ལྟར་རོ། །བཞི་པ་སྨྲ་བའི་རྒྱན་ནི་
གང་དང་ལྡན་ན་སྨྲ་བ་པོ་ཚིག་ཤིན་ཏུ་མཛེས་པའོ། །དེ་ཡང་བདག་
དང་གཞན་གྱི་གཞུང་ལུགས་ཀྱི་ཚིག་དོན་ལེགས་པར་ཤེས་པ་དང་་་་་་་
ཚིག་ཟུར་ཕྱིན་པ་ཕུན་སུམ་ཚོགས་པ་ནི་འོག་ནས་འབྱུང་བའི་གཏམ་་
·479·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱི་ཉེས་པ་རྣམས་ལས་བཟློག་པ་སྟེ་ཅལ་ཅོལ་ལ་སོགས་པ་མེད་པའི་
ཕྱིར་རོ། །མི་འཇིགས་པ་ནི་མཁས་པ་དང་བཙུན་པར་གྲགས་པ་དུ་མ་
འདུས་པའི་འདུན་སར་སྨྲ་བ་ལ་བག་ཚ་བ་མེད་ཅིང་མཛེས་པ་མེད་
པའོ༑།བརྟན་པ་ནི་ཕྱིར་རྒོལ་གྱི་ཚིག་མཐར་ཕྱིན་པར་བསྡད་ནས་ཡིད་
དལ་དུ་སྨྲ་བའོ། །མཐུན་པར་བྱེད་པ་ནི་རང་བཞིན་བཟང་བས་གཟུ་
བོ་དང་ཕྱིར་རྒོལ་བའི་སེམས་དང་མཐུན་པར་བྱེད་པའོ། །ལྔ་པ་སྨྲ་བ་
ཆད་པས་བཅད་པ་ནི་གང་གིས་སྨྲ་བ་པོ་ལ་ཚར་བཅད་འབབ་པ་སྟེ་་་་་
དེ་ནི་གཏམ་རྗེས་བཅད་པ་སོགས་སོ། །དེ་ལ་གཏམ་རྗེས་བཅད་པ་ནི་
བདག་གི་ནི་མ་ལེགས་སོ་ཞེས་རང་གིས་སྨྲ་བའི་སྐྱོན་ཁས་བླང་བ་དང་
ཁྱོད་ནི་ལེགས་སོ་ཞེས་གཞན་གྱིས་སྨྲ་བའི་དོན་ཁས་བླང་བའོ། །གཏམ་
འཕྲོ་ལུས་པ་ནི་རྩོད་པའི་སྐབས་མཐར་མ་ཕྱིན་པར་གཏམ་གཞན་
ནས་གཞན་དུ་བརྒྱུད་པ་ལ་སོགས་པས་བསྐལ་པའོ། །གཏམ་གྱི་ཉེས་པ་
ནི་ཅལ་ཅོལ་ལ་སོགས་པའི་ཚིག་གོ །འཁྲུག་པ་ནི་དགའ་བའམ་ཁྲོས་
པས་རྣམ་པར་གཡེངས་པའོ། །བརྡ་འཕྲད་དུ་མི་རུང་བ་ནི་ཆོས་དང་
དོན་དེ་འཁོར་དང་ཕྱིར་རྒོལ་བ་རྣམས་ཀྱིས་མི་ཟིན་པའོ། །རན་པ་མ་
ཡིན་པ་ནི་ལྷག་མ་དང་ཟློས་པ་དང་ཉུང་བའོ། །དོན་དང་ལྡན་པ་མ་
ཡིན་པ་ནི་དགོས་པའི་དོན་མེད་པར་བརྗོད་བྱའི་དོན་དང་བྲལ་བ་་་་་
དང་རིགས་པ་དང་བྲལ་བ་དང་སྒྲུབ་བྱེད་བསྒྲུབ་བྱ་དང་འདྲ་བར
སླར་ཡང་སྒྲུབ་དགོས་པ་དང་ཚུལ་བཞིན་མ་ཡིན་པ་དང་ཚོགས་པར་་་
དབྱུང་དུ་མི་ངོམས་པ་དང་ལྟག་ཆོད་དང་ལྡན་པའོ། །དུས་ཚིགས་མ་
ཡིན་པར་སྨྲ་བ་ནི་གང་ལྟར་( ༤༤༣ན) སྨྲ་བར་བྱ་བ་དེ་ཕྱིས་སྨྲ་བར་་
480.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
བྱ་བ་དེ་སྔར་སྨྲ་བའོ། །མི་བརྟན་པ་ནི་དམ་བཅའ་ནས་འདོར་བ་དང
དོར་ནས་སླར་ཡང་དམ་འཆའ་བ་སོགས་དང་མྱུར་ཆེས་བས་ཧ་ཅང
ཏབ་ཏབ་པོར་གྱུར་པ་སོགས་སོ། །མི་གསལ་བ་ནི་བརྡ་སྤྲོད་པའི་
གཞུང་དང་འགལ་བ་དང་ཕྱིར་རྒོལ་གྱི་སུན་འབྱིན་བརྗོད་མ་ཟིན
པར་ལན་སྨྲ་བ་དང་ལེགས་སྦྱར་གྱི་སྐད་ཀྱིས་མགོ་བརྩམས་ནས་རང་་་
བཞིན་གྱི་སྐད་ཀྱིས་མཐར་དབྱུང་བ་སོགས་སོ། །ཚིག་རྒྱུན་ཆགས་པ་མ་
ཡིན་པ་ནི་བར་སྐབས་སུ་ཚིག་དང་སྤོབས་པ་ཐོགས་པ་དང་རྒྱུན་ཆད་
པའོ་དྲུག་པ་སྨྲ་བ་ལས་ངེས་པར་འབྱུང་བ་ནི་སྨྲ་བའི་སྐྱོན་ཡོན་
བརྟགས་ནས་སྨྲ་བར་མི་བྱེད་པ་སྟེ། དེ་ལ་ཕྱིར་རྒོལ་བ་སྣོད་མ་ཡིན་པ་
ནི་ཉེས་པའི་གནས་ནས་བསླངས་ནས་ཡོན་ཏན་གྱི་གནས་སུ་བཞག་་་་
པར་མི་ནུས་པའོ། །འཁོར་ཡོན་ཏན་མེད་པ་ནི་ཚིག་དོན་གྱི་རྣམ་དབྱེ
མི་གོ་བ་དང་གཟུ་བོར་མི་གནས་པ་སོགས་སོ། །བདག་ཀྱང་རང་
གཞན་གྱི་གྲུབ་མཐའ་ལ་མི་མཁས་པ་ལ་སོགས་པར་རིག་ནས་སྨྲ་བར་་
མི་བྱ་ཞིང་། དེ་གསུམ་ལས་བཟློག་ནས་སྨྲ་བར་བྱའོ། །བདུན་པ་སྨྲ་བ་
ལ་གཅེས་སྤྲས་སུ་བྱེད་པའི་ཆོས་རྣམས་ལ་གཉིས་ལས། དངོས་ནི་གང་
དག་སྨྲ་བ་རྣམས་ལ་གདོན་མི་ཟ་བར་དགོས་པ་སྟེ་དེ་ལ་བདག་དང་་་་
གཞན་གྱི་གཞུང་ལུགས་ལ་མཁས་པ་ནི་གཏམ་གྱི་གཞི་ཐམས་ཅད་དུ་
སྨྲ་བར་བྱེད་དོ། །མི་འཇིགས་པས་ནི་གང་གིས་འཁོར་མཁས་པ་དང་
བཙུན་པར་གྲགས་པ་ཐམས་ཅད་དུ་སྨྲ་བར་བྱེད་དོ། །སྤོབས་པས་ནི་
གང་གིས་དྲིས་པ་ཐམས་ཅད་དུ་ལན་གདབ་པ་ཤེས་སོ། །ལེགས་པར་
0)རྟབ་རྟབ།
481

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
འདོད་པ་ལ་མི་རྩོད་པར་གདམས་པ་ནི་ཡང་བདག་ཉིད་གནས
སྐབས་མཐར་ཐུག་ཏུ་བདེ་ལེགས་སུ་འདོད་པ་རྣམས་ཀྱིས་སྨྲ་བའི་་་་་་་
ཚུལ་ཇི་སྐད་བསྟན་པ་དེ་དག་ཤེས་པར་བྱའོ། །གཞན་དག་ལ་རྩོད་
ཅིང་སྨྲ་བར་མི་བྱ་སྟེ་རྩོད་པ་ཕལ་ཆེ་བ་ཆོས་སུ་མི་འགྱུར་བའི་ཕྱིར་རོ༎
དེའི་ཤེས་བྱེད་ནི་བཅོམ་ལྡན་འདས་ཞེས་སོགས་ཏེ། བྱང་ཆུབ་སེམས་
དཔའ་ཐོས་པ་སོགས་དགེ་བའི་ཕྱོགས་ལ་བརྩོན་( ༤༤༣བ)པ་དེ་
ཡང་ཀུན་ཤེས་པའི་བསམ་པས་ཡིན་གྱི་རྙེད་བཀུར་ལ་སོགས་པའི་
ཕྱིར་མ་ཡིན་པས་ནན་ཏན་གྱི་སྙིང་པོར་བྱེད་པ་རང་གཞན་ལ་ཕན་་་་་
པར་ཞུགས་པས་སེམས་ཅན་སྡུད་པ་སོགས་སོ། །གནས་བཅུ་གཉིས་ནི་
དམ་པའི་ཆོས་དོན་གྱི་མཆོག་དང་ལྡན་པའི་ཐེག་པ་ཆེན་པོ་ནི་རང་་་་་་
བཞིན་གྱིས་ཟབ་པའི་ཕྱིར་མི་རྩོད་པར་སྨྲས་སུ་ཟིན་ཀྱང་ཇི་ལྟ་བ
བཞིན་བཤད་པ་དང་ཀུན་ཤེས་པ་དཀོན་ན་རྩོད་པས་བཤད་པ་ལྟ་་་་
སྨོས་ཀྱང་ཅི་དགོས་པ་དང་། གང་དང་ལྷན་ཅིག་རྩོད་པས་སྨྲ་བ་དེ་
དག་ཀྱང་ཀུན་ཤེས་པར་བྱ་བའི་བསམ་པས་སྨྲ་བ་དཀོན་ན་སྐྱོན
གདགས་པའི་བསམ་པས་སྨྲ་བ་དང་ཉན་པ་པོ་ཚོགས་པ་ཡང་མཁས་་་
ཤིང་བརྟག་དཔྱད་བྱེད་པའི་རྟོག་པ་དང་ལྡན་པ་དཀོན་ན་ཕྱོགས་་་་་་་
ཞེན་ཅན་ནོ། །གང་སྨྲ་བ་བྱ་བ་ཐམས་ཅད་ཀྱང་ཕལ་ཆེར་ཉེས་པ་དྲུག་
དང་ལྡན་པ་ཡིན་གྱི་ཉེས་པ་དྲུག་སྤངས་ཏེ་སྨྲ་བ་དཀོན་པ་ཡིན་ཏེ
འདི་ལྟར། རེས་འགའ་བྱུང་རྒྱལ་དུ་ཕྱོགས་ངན་པ་ཡང་ཡོངས་སུ
འཛིན་ཅིང་མངོན་པར་ཞེན་པ་དང་ཚིག་དོར་བ་དང་ལྟག་ཆོད་དང་་
ཚར་བཅད་ཀྱི་གནས་ལ་སྦྱོར་བ་སོགས་ངན་གཡོའི་སྨྲ་བ་དང་ཚིག་
•482·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
རྫོགས་པར་མི་སྡོད་པར་དུས་མ་ཡིན་པར་གཏམ་དང་སྨྲ་བ་ལ་སྦྱོར་བ་
དང་ཕྱིར་རྒོལ་བས་ལེགས་པར་སྨྲས་ཀྱང་གཏམ་ཁྱད་དུ་གསོད་ཅིང་་་་་
སྨད་པ་དང་ཚིག་བརླང་པོས་ཕྱིར་རྒོལ་བའི་སེམས་འཁྲུག་པར་བྱེད
པ་དང་བདག་ཀྱང་དེ་རྣམས་ལ་ཡིད་འཁྲུག་པའི་ཉེས་པ་སྟེ་དྲུག་པོ་དེ
དང་ལྡན་པ་ཡིན་ལ་དེ་དག་ནི་གནས་ལྔ་པ་ཡིན་ནོ། །དགའ་བ་དང་ཁྲོ་
བའི་རྣམ་པར་གཡེངས་པས་འཁྲུག་པ་མེད་པར་ཉེ་བར་ཞི་བས་སྨྲ་བ་་
དཀོན་པ་དང་གཞན་དད་པ་ཐོབ་པར་འགྱུར་པའི་སྒོ་ནས་གཞན་གྱི་་་
སེམས་བསྲུང་ཞིང་སྨྲ་བ་དཀོན་པ་དང་རང་གི་རྣམ་པར་གྲོལ་བའི་་
གནས་ཏིང་ངེ་འཛིན་རྗེས་སུ་བསྲུང་ཞིང་སྨྲ་བ་དཀོན་ཏེ་སྨྲ་བའི་ཚེ་་་་་
ཕལ་ཆེར་དགའ་བའམ་ཁྲོས་པས་རྣམ་པར་གཡེངས་པར་འགྱུར་པའི་
ཕྱིར་རོ། །རང་རྒྱལ་བའམ་གཞན་ཕན་པར་འདོད་པའི་སེམས་མེད་པ་
དཀོན་ལ་དེ་ཡོད་ན་སེམས་ཡོངས་སུ་གདུང་བས་ཀུན་ནས་ཉོན
མོངས་པ་མེད་པ་དཀོན་པ་དང་སེམས་(༤༤༤ན)བདེ་བ་ལ་རེག་་་་
པར་གནས་པ་དཀོན་པ་དང་རེག་པར་མི་གནས་པ་ཡང་དགེ་བའི
ཆོས་རྣམས་ལ་རྒྱུན་མི་ཆད་དུ་སྒོམ་པ་དཀོན་པ་དང་དེའི་ཕྱིར་ཁྱད
པར་ཐོབ་པ་བྱ་བ་ལ་མ་ཐོབ་པར་བྱ་བ་ལ་མ་ཐོབ་པའི་ཡོངས་སུ་་་་་་
ཉམས་པར་འགྱུར་རོ། །དེ་བས་ན་དགེ་བའི་ཆོས་ཞེས་སོགས་དཀོན་
པའོ༑།
ལྡེམ་པོར་དགོངས་པ་རྣམ་པར་ངེས་པ་བཤད་པ།
བདུན་པ་ལྡེམ་པོར་དགོངས་པ་རྣམ་པར་ངེས་པ་ནི་བསྒྱུར་བ་ལ་་་་
·483·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
ལྡེམ་པར་དགོངས་པ་སྟེ་དེ་ལ་གཉིས་ལ། མཚན་ཉིད་ནི་མིང་ཚིག་ཡི•
གེའི་ཚོགས་ཀྱིས་གྲགས་པ་དོན་གཞན་དུ་ཡོངས་སུ་བསྒྱུར་བའོ། །མདོ་
སྡེའི་ངག་དཔེར་བརྗོད་པ་ལ་བཞི་ལས། སྡིག་ཏོ་དག་པར་བསྒྱུར་བ་ནི་
ཇི་སྐད་དུ། ཕ་དང་མ་ནི་ཞེས་སོགས་ལྟ་བུ་སྟེ་ཚིགས་སུ་བཅད་པ་
འདིས་ནི་འཇིག་རྟེན་ན་གང་ཤིན་ཏུ་སྡིག་ཏོ་ཆེ་བར་བརྗོད་པའི་ཡི་གེ་
རྣམས་རྣམ་པར་དག་པར་ཡོངས་སུ་བསྒྱུར་བའོ། །དེ་ལ་འཇིག་རྟེན་ན་
ཤིན་ཏུ་ཁ་ན་མ་ཐོ་བར་གྲགས་པ་ནི་སྐྱེ་བོ་བླ་མ་གསོད་པ་དང་སྐྱེ་བོ་་་་
ཕལ་པོ་ཆེ་གསོད་པའོ། །སྐྱེ་བོ་བླ་མ་ཡང་གཉིས་ཏེ་སོ་སོར་ངེས་པ་དང་
འཇིག་རྟེན་ཐུན་མོང་བའི་འོ། །དང་པོ་ནི་ཕ་མའོ། །གཉིས་པ་ལ་ཡོངས་
སུ་སྐྱོང་བར་བྱེད་པ་དང་སྦྱིན་གནས་གཉིས་ལས། དང་པོ་ནི་རྒྱལ་པོ་
ཡིན་ལ། གཉིས་པ་ནི་བྲམ་ཟེ་གཙང་སྦྲ་ཅན་རྣམས་ཏེ་དེ་དག་ནི་ཤིན
ཏུ་གྲགས་པའི་ཕྱིར་རོ། །དེ་དག་ཐམས་ཅད་བསད་ན་སྐྱེ་བོ་བླ་མ་
གསོད་པ་ཞེས་བྱ་བའོ། །སྐྱེ་བོ་ཕལ་པོ་ཆེ་ནི་ཡུལ་འཁོར་གྱི་སྐྱེ་བོ་རྣམས་
དེའི་འཁོར་བ་ལང་དང་རྟ་དང་རྔ་མོ་སོགས་དང་བཅས་པ་བཅོམ་་་་་་
ཞིང་མེད་པར་བྱས་པའོ། །ཡི་གེ་འདི་རྣམས་རྣམ་པར་དག་པར་བསྒྱུར་
བ་ནི་ཕ་ནི་འཕེན་བྱེད་ཀྱིས་ལས་དང་མ་ནི་མངོན་པར་འགྲུབ་བྱེད་ཀྱི་
སྲིད་པ་དང་རྒྱལ་པོ་ནི་ཉེར་ལེན་དང་བཅས་པའི་རྣམ་ཤེས་དང
གཙང་སྦྲ་ཅན་ནི་མཆོག་འཛིན་གཉིས་དང་ཡུལ་འཁོར་ནི་སྐྱེ་མཆེད་་་་་
དྲུག་དང་འཁོར་དང་བཅས་པ་ནི་དེ་ཡུལ་དང་བཅས་པ་སྟེ། དེ་ལྟར་
ན༑ ལས་དང་སྲེད་པ་སྤང་བྱ་ཞིང༌། ཉེར་ལེན་རྣམ་ཤེས་མཆོག་འཛིན་
གཉིས༑ །སྐྱེ་མཆེད་ཡུལ་དང་བཅས་བཅོམ་ན། །མི་དེ་དག་པར་འགྱུར་
·484·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ཞེས་བྱ། །ཞེས་པའི་དོན་འདིར་འགྱུར་རོ། །ངན་པ་མཆོག་ཏུ་བསྒྱུར་བ་
ནི༑ ཡང་ཡིད་མི་ཆེས་( ༤༤༤བ)ཞེས་སོགས་ཏེ། འདིས་ནི་དོན་ངན་
པ་བརྗོད་པའི་ཡི་གེ་རྣམས་མཆོག་གི་དོན་དུ་ཡོངས་སུ་བསྒྱུར་བའོ། །
དེ་ལ་འཇིག་རྟེན་ན་ངན་པར་གྲགས་པ་ནི་ཡིད་ཀྱི་ལས་ངན་པ་དང་་་
ལུས་ཀྱི་ལས་ངན་པ་དང་ངག་གི་ལས་ངན་པ་དང་ལོངས་སྤྱོད་ངན་པ་
དང་བཞིའོ། །དང་པོ་ལ་གཉིས་ཏེ་དགེ་བ་ལ་འཇུག་པ་དང་མི་མཐུན་
པ་འཇིག་རྟེན་ཕ་རོལ་སོགས་ལ་ཡིད་མི་ཆེས་པས་སྦྱིན་སོགས་ལ་མི་་
སྦྱོར་བ་དང་མི་དགེ་བ་ལ་འཇུག་པ་དང་མཐུན་པ་བྱས་པ་མི་གཟོ་བ་་་
སྔོན་ཕན་བཏགས་པ་ལ་མི་བལྟ་བར་གསོད་པ་སོགས་ཉེས་སྤྱོད་ལལས
མི་ལྡོག་པའོ། །གཉིས་པ་ནི་མི་གང་ཁྱིམ་འབིགས་བྱེད་པའི་རྐུན་པོ་སྟེ་
འཚོ་བ་ཤིན་ཏུ་སྨད་པའི་ཕྱིར་རོ། །གསུམ་པ་ནི་བདེན་པའི་གོ་སྐབས་
བཅོམ་སྟེ་རྫུན་དུ་སྨྲ་བ་ལྷུར་ལེན་པ་སྟེ་དེ་ལྟ་བུ་དང་ལྡན་པ་ནི་ཚོགས་་
པ་སོགས་ཀྱི་ནང་དུ་འཇུག་ཏུ་མི་རུང་བའི་ཕྱིར་རོ། །བཞི་པ་ནི་ཁྱི་དང་
བྱ་རོག་དང་ཡི་དྭགས་ལ་སོགས་པ་སྟེ་དེ་དག་ནི་སྐྱུགས་པ་ཟ་བའི་་་་་་་
ཕྱིར་རོ། །དེ་རྣམས་མཆོག་ཏུ་བསྒྱུར་བ་ནི་ཡིད་མི་ཆེས་པ་ནི་རྣམ་པར་
གྲོལ་བའི་ཡེ་ཤེས་མཐོང་བ་དང་ལྡན་པས་རང་གིས་ཡིད་ཆེས་པའི
ཕྱིར་རོ། །བྱས་པ་མི་གཟོ་བ་ནི་འདུས་མ་བྱས་པ་དང་མྱ་ངན་ལས་
འདས་པ་ཤེས་པའི་ཕྱིར་རོ། །ཁྱིམ་འབིགས་བྱེད་པ་ནི་ཡང་སྲིད་པར་
མཚམས་སྦྱོར་བའི་རྒྱུ་ཉོན་མོངས་པ་སྤངས་པའི་ཕྱིར་རོ། །གོ་སྐབས་
བཅོམ་པ་ནི་ཕྱི་མ་ལ་འགྲོ་བ་ཐམས་ཅད་དུ་སྡུག་བསྔལ་མངོན་པར་
འགྲུབ་པའི་གོ་སྐབས་མེད་པའི་ཕྱིར་རོ། །སྐྱུགས་པ་ཟ་བ་ནི་མཐོང་
*485.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བའི་ཆོས་ལ་ཡོ་བྱད་ཀྱི་སྟོབས་ཀྱིས་ལུས་འཛིན་ཀྱང་ལོངས་སྤྱོད་དང་
སྲོག་ལ་རེ་བ་མེད་པའི་ཕྱིར་རོ། །དེ་ལྟ་བུ་དང་ལྡན་པ་ནི་སྐྱེས་བུ་
མཆོག་ཡིན་ནོ། །སྲིད་རྒྱུ་བྱང་ཆུབ་ཆེན་པོར་བསྐྱུར་བ་ནི་སྙིང་པོ་མེད་
ཅེས་སོགས་ལྟ་བུ་སྟེ་དེ་ལ་སྙིང་པོ་རྣམ་གཡེང་ཡིན་ལ་མེད་པ་ལ་སྙིང་་
པོར་ཤེས་པ་ནི་དེ་མེད་པའི་ཏིང་ངེ་འཛིན་ལ་བརྟེན་ཞེས་པའོ། །རྟག་
བདེ་སོགས་ལ་ཕྱིན་ཅི་མ་ལོག་པ་མི་རྟག་སོགས་ལ་ཤིན་ཏུ་གནས་པ་་་་
ནི་ཡང་དག་པའི་ཡེ་ཤེས་ཐོབ་པའོ། །གཞན་དོན་གྱི་དཀའ་སྤྱད་ཀྱིས་
མ་བླངས་པར་ཉོན་མོངས་པས་ཀུན་ནས་རབ་ཏུ་ཉོན་མོངས་པ་ནི
བསོད་ནམས་ཀྱི་ཚོགས་( ༤༤༥ན) རྒྱ་ཆེན་པོ་ལ་འབད་པའོ། །དེ་
ལྟར་ཚོགས་གཉིས་ལ་འབད་ན་བྱང་ཆུབ་དམ་པ་སངས་རྒྱས་ཐོབ
པར་འགྱུར་རོ། །མི་མཐུན་ཕྱོགས་གཉེན་པོར་བསྒྱུར་བ་ནི་གཉིས་ལས།
སྦྱིན་པའི་དབང་དུ་བྱས་པ་ནི། ཡང་ཇི་སྐད་དུ་ཞེས་སོགས་ལྟ་བུ་སྟེ་
སེར་སྣའི་ཆོས་ཉིད་འཕེལ་བར་བྱེད་པ་ནི་བག་ཆགས་དང་བཅས་
པའི་སེར་སྣའི་བག་ལ་ཉལ་སྤངས་པས་དེའི་དེ་བཞིན་ཉིད་གནས་་་་་་་
གྱུར་པ་མངོན་དུ་བྱེད་པའི་ཕྱིར་རོ། །སྦྱིན་པས་ཡོངས་སུ་སྐྱོ་བ་ནི་ཡུན་
རིང་པོར་མགོ་བོ་ཕངས་པ་གཏོད་པ་ལ་སོགས་པས་སྐྱོ་སྐྱོ་ལྟར་བྱེད་་་་་
པའི་ཕྱིར་རོ། །སློང་བ་ལ་ཚིག་པ་ཟ་བ་ནི་རང་གིས་ལེན་པར་འདོད་
པས་སློང་བ་དང་མི་མཐུན་པའི་ཕྱིར་རོ། །རེས་འགའ་ཅི་ཡང་མི་སྦྱིན་
པ་ནི་དངོས་པོ་ཐམས་ཅད་རྟག་ཏུ་སྦྱིན་པའི་ཕྱིར་རོ། །སྦྱིན་པ་ལས་
རིང་དུ་གྱུར་པ་ནི་ཉེ་དུ་ལ་སྦྱིན་པ་དང་ལན་ལ་རེ་བ་སོགས་མ་དག་་་་་
པའི་སྦྱིན་པ་རིང་དུ་སྤངས་ཕྱིར་རོ། །ཚངས་སྤྱོད་ཀྱི་དབང་དུ་བྱས་པ་
•486·

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་ལེའུ་ལྔ་པ།
ནི༑ ཡང་ཞེས་སོགས་ལྟ་བུ་སྟེ་འཁྲིག་པའི་དེ་བཞིན་ཉིད་རྟོག་པ་ལས་
གཞན་དུ་དེ་ལས་ངེས་པར་འབྱུང་བའི་ཐབས་མི་ཚོལ་བ་ནི་དེ་ཉིད་
ཡང་དག་པ་ཇི་ལྟ་བ་བཞིན་ཤེས་ནས་སྤོང་བའི་ཕྱིར་རོ། །དེ་སྤོང་བ་ལ་
གཡེལ་བ་ནི་མི་ཚངས་སྤྱོད་སྤོང་བའི་ཐབས་ལ་རྟོག་པའི་ཕྱིར་རོ། །
འཁྲིག་པའི་འདོད་ཆགས་སྐྱེས་པ་དང་དུ་ལེན་པ་ནི་འདོད་པའི
འདོད་ཆགས་ནང་དུ་སྐྱེས་པ་ཕྱི་རོལ་ཏུ་སྤོང་བའི་ཕྱིར་རོ། །དེའི་
གཉེན་པོའི་ཆོས་ཀྱིས་སྐྲག་པ་ནི་དེའི་གཉེན་པོའི་ཆོས་ཀྱིས་སེམས་་་་་་་་
ཅན་ཐམས་ཅད་བསྒྲལ་བའི་དོན་དུ་རྩོལ་བའི་ཕྱིར་རོ། །རྒྱུན་མི་ཆད་
པར་གཉིས་ཀྱིས་གཉིས་སྦྱོར་བ་ནི་ཞི་གནས་ལྷག་མཐོང་གཉིས་ཀྱིས་་་་
བདེན་བཞི་ལ་དམིགས་པའི་འཇིག་རྟེན་དང་འཇིག་རྟེན་ལས་འདས་་
པའི་ལམ་གཉིས་ལ་སྙོམས་པར་འཇུག་པའོ། །ཆོས་མངོན་པར་ཀུན་
ལས་བཏུས་པའི་རྒྱ་ཆེར་འགྲེལ་བ་ལེགས་པར་བཤད་པའི་རྒྱ་མཚོ་
ལས་འབེལ་བའི་གཏམ་རྣམ་པར་ངེས་པ་སྟེ་ཀུན་ལས་བཏུས་པ་ལྔ་་
པའི་བཤད་པའོ།།། །།
•·487·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བསྟན་བཅོས་ཀྱི་མིང་དོན་བཤད་ནས་མཇུག་བསྡུ་བ།
གསུམ་པ་བསྟན་བཅོས་ཀྱི་མིང་དོན་བཤད་པར་བཞེད་ནས་དྲི་བ་་
ནི་བསྟན་བཅོས་འདི་ཞེས་སོགས་སྨོས་སོ། །ལན་ནི་ངེས་ཚིག་གི་ཚུལ་
གྱིས་( ༤༤༥བ)རྟོགས་ནས་བསྡུས་པའི་ཕྱིར་ཏེ་བྱང་ཆུབ་སེམས་་་་་
དཔའ་འཕགས་པ་ཐོགས་མེད་གྱིས་དེ་ཁོ་ན་ཉིད་རྟོགས་ནས་མདོར་་་་་
བསྡུས་ཞེས་བྱ་བའི་དོན་ཏོ། །ཡང་ཆོས་མངོན་པའི་མདོ་ཀུན་ནས་
བསམས་པའི་གནས་ཐམས་ཅད་དུ་བཏུས་པའི་ཕྱིར་རོ། །ཡང་དག་
པར་མཐོང་བའི་གནས་ཉིད་ཡིན་པའི་ཕྱིར་ཏེ་ཕྱིན་ཅི་མ་ལོག་པའི་་་་་་
ཐབས་ཀྱིས་སངས་རྒྱས་པའི་བར་དུ་ཐོབ་པར་བྱེད་པའི་ཕྱིར་རོ། །དེ་
ལ་དང་པོས་ནི་བསྟན་བཅོས་རྩོམ་པའི་རྒྱུ་མ་རྟོགས་པ་དང་ལོག་པར་
རྟོག་པ་སོགས་ཀྱིས་ཀུན་ནས་བསླང་བ་བསལ་བ་ཡིན་ནོ། །གཉིས་པས་
ནི་རང་བཟོའི་གནས་སྤངས་པ་ཡིན་ནོ། །གསུམ་པས་ནི་ཉིང་དགོས་
ཁྱད་པར་ཅན་དང་ལྡན་པར་བསྟན་པ་ཡིན་ནོ། །ཆོས་མངོན་པ་ཀུན་
ལས་བཏུས་པ་སློབ་དཔོན་ཐོགས་མེད་ཀྱི་མཛད་པ་རྫོགས་སོ།། །།
མཁའ་འགྲོའི་དབང་པོ་མཁའ་ལ་སྤྱོད་པའི་མཚན་མ་རྗེས་སུ་སུ་་་་་་་་་
མཐོང་གྱུར་ནས། །འདབ་མ་ཤིན་ཏུ་རྒྱས་པའི་མིན་པའང་དེ་ཡི་རྗེས་
སུ་སློབ་པ་ལྟར། །བློ་གྲོས་སྟོབས་ལྡན་སྔོན་རབས་མཁས་པས་ཡང་ཡང་
དཔྱད་པའི་རྗེས་འབྲངས་ནས། །བསྟན་བཅོས་རྩོམ་པའི་ཚད་ལྡན་
མིན་ཡང་གཞན་གྱིས་བསྐུལ་ཕྱིར་ངས་འདི་སྦྱར། །ཇི་ལྟར་སྦྲུལ་གདུག་
. 488•

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་མཇུག་བསྡུ་བ།
འཁྱིལ་བའི་ཡུལ་ན་སྒྲོན་མེའི་འོད་ནི་མི་གསལ་ཞིང་། །དུག་གི་ལྗོན
ཤིང་རྒྱས་པའི་ས་ཆར་སྨན་གྱི་མྱུ་གུ་མཐུ་ཆུང་ལྟར། །གང་གི་བློ་མིག
ཕྲག་དོག་གིས་དཀྲུགས་སྐྱེ་བོའི་འདུན་སར་འདི་དམན་ཞིང་། །རྣམ་
མང་སྒོ་ནས་ནས་སྨོད་པར་བྱེད་ཀྱང་འདི་ལ་ཉེས་པ་ཅུང་ཟད་མེད། །
ལེགས་པར་སྦྱངས་པའི་བློ་གྲོས་དང་ལྡན་གཟུ་བོར་གནས་པའི་མཁས་
རྣམས་ཀྱིས། །གལ་ཏེ་འདི་ལ་ཉེས་པར་གཟིགས་ན་དེ་ལ་ཁྲོ་བོ་ཤིན་ཏུ་
གནོངས༑ །དེ་ཕྱིར་འདི་ལ་ལེགས་པ་བཤད་གང་མཚུངས་མེད་བླ་མའི་
བཀའ་དྲིན་ཏེ། །ཉེས་པ་ཟིན་གང་བདག་བློས་ནོངས་ཀྱི་མཁས་པ་
རྣམས་ཀྱིས་བཟོད་པར་མཛོད། །འདིར་འབད་དགེ་བ་སྟོན་ཀའི་ཟླ་
དང་གངས་རིའི་དུམ་བུ་ལྟར་དཀར་བ། །ཅུང་ཞིག་ཐོབ་དང་གཞན་
ཡང་བདག་གིས་དུས་གསུམ་བསགས་པའི་དགེ་བ་ཀུན། །མ་ལུས་བློ་
ཡིས་གཅིག་ཏུ་བསྡོམས་ནས་དཔལ་ལྟར་བྱང་ཆུབ་རྩེ་མོ་སོགས། །ཆོས་
ཀྱི་བདེ་གཤེགས་ཚོགས་ལ་འབུལ་བ་ཐུགས་དགོངས་ལོངས་སུ་རྫོགས་་
གྱུར་ཅིག །( ༤༤༦ན) དེ་ལྟར་ཕུལ་བའི་དགེ་བ་འདི་དང་གཞན་ཡང་
བདག་གི་དགེ་བ་ཀུན། །རབ་འབྱམས་ཞིང་ན་མངོན་སུམ་བཞུགས་
པའི་རྒྱལ་བ་སྲས་དང་བཅས་རྣམས་ལ། །རབ་ཏུ་དང་བའི་སེམས་ཀྱིས་
འབུལ་ལོ་དེ་དག་རྣམས་ཀྱི་སྤྱན་སྔ་རུ། །ཀུན་ཏུ་བཟང་པོའི་རྣམ་
འཕྲུལ་ཇི་བཞིན་མཆོད་པའི་སྤྲིན་ཕུང་འབྱུང་གྱུར་ཅིག །དེ་ལྟར་ཕུལ་
བའི་དགེ་བ་འདི་དག་གཞན་ཡང་བདག་གི་དགེ་བ་ཀུན། །ཕ་མས་
ཐོག་དྲངས་མཁའ་མཉམ་འགྲོ་ལ་བརྩེ་བའི་ཡིད་ཀྱི་སྦྱིན་པར་བགྱི། །
མཐའ་མེད་འཁོར་བའི་སྡུག་བསྔལ་འདི་ལས་འབད་མེད་མྱུར་དུ་གྲོལ་
489.

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
གྱུར་ནས། །བླ་མེད་ཐར་པའི་གོ་འཕང་མཆོག་དེ་དེ་དག་རྣམས་ཀྱིས་
མྱུར་ཐོབ་ཤོག །ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་
ལེགས་པར་བཤད་པའི་རྒྱ་མཚོ་ཞེས་བྱ་བ་འདི་ནི་མཁས་པའི་དབང་་་་
པོ་དཔང་ལོཙྪ་བ་བློ་གྲོས་བརྟན་པའི་ལེགས་པར་བཤད་པའི་བཀའ་་་་
སྲོལ་དང་། དེ་ཉིད་ཀྱི་སྲས་ཀྱི་ཐུ་བོ་སའི་སྟེང་ན་འགྲན་གྱི་ཟླ་ཐམས་
ཅད་དང་བྲལ་བའམ་ཐམས་ཅད་མཁྱེན་པ་དཔལ་ལྡན་བྱང་ཆུབ་རྩེ་་་
མོའི་གསུང་གི་བདུད་རྩི་ལ་བརྟེན་ནས་ཐེག་པ་ཆེ་ཆུང་གི་མངོན་པའི་་
སྡེ་སྣོད་ལ་བློ་གྲོས་ཀྱི་སྣང་བ་ཐོབ་ཅིང་གཞན་ཡང་བདེ་བར་གཤེགས་་
པའི་གསུང་རབ་མཐའ་དག་གི་དོན་ཚུལ་བཞིན་དུ་འབྱེད་པ་ལ་ལ་་་་་་་་་
གཞན་གྱིས་དྲིང་མི་འཇོག་པའི་བློ་གྲོས་ཀྱི་སྤོབས་པ་དགེ་བ་ཅན
ཤཱཀྱའི་དགེ་སློང་གཞོན་ནུ་བློ་གྲོས་ཀྱིས། རིགས་གཟུགས་ལ་སོགས་་
མཐོ་རིས་ཀྱི་ཡོན་ཏན་རྣམས་དང་ལྡན་ཞིང་གཏོང་བ་དང་ཐོས་པ་ལ་་
སོགས་པ་འཕགས་པའི་ནོར་གྱིས་འབྱོར་པའི་སློབ་དཔོན་ཆེན་པོ་ནམ་
མཁའ་རིན་ཆེན་པའི་དྲུང་ནས་བདག་རྐྱེན་མཛད་དེ། ཤར་རྒྱལ་མོ་
རོང་བ་ཀུན་མཁྱེན་ཤེས་རབ་འོད་ཟེར་དང༌། བྱང་ཙོང་ཁ་པ་བཀའ་
བཞི་འཛིན་པ་བློ་བཟང་གྲགས་པ་ལ་སོགས་པ་རང་གི་སློབ་མ་སྡེ་སྣོད་
འཛིན་པ་དུ་མས་བསྐུལ་བའི་ངོར་གདན་ས་ཆེན་པོ་དཔལ་ལྡན་ས་་་་་
སྐྱར་དབུ་བཙུགས་ཏེ་དཔལ་ངམ་རིང་གི་ཆོས་གྲྭ་ཆེན་པོར་རྫོགས་་་་་་་
པར་སྦྱར་བའོ། །འདིས་བསྟན་པ་དང་སེམས་ཅན་དཔག་ཏུ་མེད་།འི
དོན་བྱེད་པར་གྱུར་ཅིག །(༤༤༦བ)
ཕུལ་བྱུང་དགེ་བའི་ལེགས་བཤད་བདུད་རྩིའི་རྒྱུན།།རིས་མེད་འགྲོ་
•490.

མངོན་པ་ཀུན་བཏུས་ཀྱི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ་ལས་མཇུག་བསྡུ་བ།
ལ་འགྱེད་པའི་མཆོད་སྦྱིན་མཁན། །མཁས་པའི་འཁོར་བསྒྱུར་རྗེ
བཙུན་རེད་མདའ་བ། །སྤྱི་བོའི་གཙུག་ཏུ་འབྲལ་མེད་བཞུགས་ཤིག་ཀྱེ༎
མི་ཟད་གསང་གསུམ་ཡོན་ཏན་ནོར་བུའི་མཛོད། །རིགས་གསུམ་སྒྱུ་
།འཇམ་མགོན་བློ་བཟང་རྒྱལ་བ་འཁྲུལ་དྲ་བའི་ཟློས་གར་མཁན།
གཉིས་པ་རྗེ། །བདག་སྙིང་འདབ་བརྒྱའི་ལྟེ་བར་རྟག་རོལ་ཅིག །ཆེན་
པོ་གཞན་དག་བསྐལ་བར་འབད་ན་ཡང་། བསྐྲུན་པར་སླ་མིན་གླེགས་
བམ་རིན་ཆེན་འདི། །རྗེ་བཙུན་མཁྱེན་པའི་གཏེར་དང་མི་གཉིས་པ།
ཡབ་སྲས་ཟུང་གི་ཐུགས་སྨོན་མཐུ་ལས་གྲུབ། །རྗོད་བྱེད་ཚིག་ནི་འབྲེལ་
ཚིག་སྙན་ཞིང་འཇེབས། །བརྗོད་བྱ་དོན་ནི་འདུས་ཆེ་གོ་བར་སླ། །ངོ་བོ
གོ་རིམ་གྲངས་ངེས་ཁོ་ལག་རྫོགས། །ངོ་མཚར་ལེགས་བཤད་འདི་ཀོ་
བསྔགས་པའི་ཡུལ། །ཁ་ཅིག་གླེགས་བམ་མཐོང་ཚེ་སྒྱིད་ལུག་ཞུམ། །ལ་
ལ་བཀླག་པར་རྩོམ་ཚེ་བྱ་རྨྱངས་བྱེད། །ཕལ་ཆེར་རིམ་གྲོའི་ཆོས་ཀློག་
ལྟ་བུས་ཚིམ། །ལྟག་འོག་བསྡུར་ནས་ལྟ་རྟོག་བྱེད་མཁན་ཉུང༌། །ཁ་ལག་
གཡར་མའི་པོ་ཏི་བརྒྱ་ཕྲག་ལས། །མ་ཐོན་ལེགས་བཤད་རིན་ཆེན་
དབང་གི་རྒྱལ། །དུས་ཀྱིས་མིང་གི་ལྷག་མ་ལུས་པའི་ཚེ། །བར་གྱི་རྒྱལ་
མཚན་རྩེ་མོར་མཆོད་བྱེད་མཁན། །སྔོན་གྱི་ཆོས་རྒྱལ་རྣམས་དང་
བསྐྲུན་བཟོད་པ། །ཨབ་བན་ཆིང་ཝང་ཚེ་རིང་རྡོ་རྗེ་ཡིས། །ཟང་ཟིང་
ནོར་གྱི་གྲོན་ལ་མ་ཚེགས་པར། །གང་སྤྱིའི་ཐད་ནས་ཆ་རྐྱེན་ཚང་བར་
བསྒྲུབས༑ །དེ་ལས་འོངས་པའི་རྣམ་དཀར་དགེ་ཚོགས་མཐུས།
( ༤༤༧ན)རྒྱལ་བསྟན་སྤྱི་དང་འཇམ་མགོན་རིང་ལུགས་ཆེ། །བགྲང་
དུ་ཡས་པའི་གདུལ་བྱའི་གསོས་སྨན་དུ། །ཕྲི་གང་མེད་པར་བླ་ནས་
•491·

རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཛད།
བླར་འཕེལ་ཤོག །རྒྱུ་སྦྱོར་ཡོན་བདག་ཡུམ་སྲས་ལྟོས་བཅས་ཀུན།
གནས་སྐབས་མི་མཐུན་རྒུད་པས་མི་བརྫི་ཞིང་། །ཆབ་སྲིད་མངའ་ཐང་
ལོངས་སྤྱོད་རིགས་རྒྱུད་སོགས། །ང་ལས་ནུ་ཡི་དཔལ་ལ་འགྲན་པར་
ཤོག །སྐྱེ་བ་སྐྱེ་བར་ཞྭ་སེར་བསྟན་དང་མཇལ། །ཚུལ་གནས་ཐོས་།
བསམ་བསྒོམ་པ་མཐར་ཕྱིན་ནས། །ཟུང་འཇུག་སྐུ་བཞིའི་ཕོ་བྲང་
ཉམས་དགའ་བར། །མཐའ་ཀླས་འགྲོ་འདི་འདྲེན་པའི་དཔལ་ཐོབ་
ཤོག །ཇི་སྲིད་ཉི་ཟླའི་རྒྱུ་བ་མ་འགོག་པ། །དེ་སྲིད་ལེགས་བཤད་ཉིན་
བྱེད་འདི་ཉིད་ཀྱང་། །མཐའ་དག་ཡིད་ཅན་སྙིང་གི་པད་ཚལ་དེར། །
གཏན་དུ་བདེ་བའི་རྩེ་དགའ་སྦྱིན་གྱུར་ཅིག །ཅེས་རྗེ་བཙུན་རེང་
མདའ་པས་མཛད་པའི་ཀུན་བཏུས་ཊཱིཀ་ཆེན་གྱི་པར་གསར་བསྐྲུན་
བགྱིས་སྐབས་ཀྱི་པར་བྱང་སྨོན་ཚིག་འདི་ནི་རྒྱལ་ཁམས་པ་སྐལ་་་་་་
བཟང་ཆོས་འཕེལ་གྱིས་དད་པས་མཚམས་སྦྱར་ཏེ་སུག་བྲིས་སུ་བགྱིས་
པའོ།།།
492.

པར་བྱང་སྨོན་ཚིག །
འཇིག་རྟེན་མེས་པོས་འཇིག་རྟེན་མ་ལུས་པ། །རང་གི་འདོད་པས་རང་
དགར་བྱེད་པ་བརྫུན། །འདི་ཉིད་བདེན་ན་འདི་ལ་འགྲན་བཟོད་པའི། །རྣམ་
བཤད་འདི་འདྲའི་རྣམ་འགྲེལ་མེད་པ་ཅི། །གང་དག་རྣམ་དཔྱོད་ནུས་པ་མི་
དམན་ལ། །རྩོལ་བས་ལེ་ལོའི་གོ་སྐབས་བཅོམ་གྱུར་པའི། །སྙིང་ནས་ཀུན་བཏུས་
མཁས་པའི་གཞུང་བཞིན་དུ། །ཤེས་འདོད་དེ་ཡིས་རྣམ་བཤད་འདིར་འཇུག་
རིགས༑།ཚུལ་འདིར་དཔར་དུ་བསྐྲུན་པོའི་བསོད་ནམས་གང་།།ཟླ་ཟེར་ལྷུང་བའི་
གངས་རིའི་ཏོག་འདྲ་དེས། །ལམ་གོལ་འཁྱམས་པའི་ལུས་ཅན་འདི་དག་ཀུན། །
རྒྱལ་བའི་ལམ་བཟང་དམ་པ་འདིར་འཇུག་ཤོག །བདག་ཀྱང་ལམ་བཟང་འདི་
དང་མི་འབྲལ་ཞིང༌། །ཡུན་རིང་འགྲོགས་པའི་གྲོགས་བཟང་ལུས་སེམས་གཉིས། །
མ་རུང་འཆི་བདག་ཕྲ་མས་ཕྱེ་བའི་ཚེ། །དེ་ལ་མི་འདོད་མེད་པར་དགའ་བཞིན་
དུ༑ །དེ་ཡི་མོད་ལ་སེམས་ཀྱི་གཞོན་ནུ་ཡིས། །སྨོན་ལམ་ཚུལ་ཁྲིམས་བཞོན་པ་ལ་
རོལ་ཏེ། །མི་ཕམ་རྒྱལ་བའི་དྲུང་དུ་སོན་གྱུར་ནས། །གསུང་གི་བདུད་རྩིས་རྣ་བ་
ཚིམ་བྱེད་ཤོག །ཆོས་མངོན་རྒྱ་མཚོ་མང་ཐོས་ཁྱབ་འཇུག་མཐུས་བསྲུབས་ཤིང༌། །
ལེགས་བཤད་ཆ་ཤས་ཡོངས་སུ་རྫོགས་པར་འཁྲུངས་གྱུར་པ། །བརྒྱ་ཕྲག་དཀའ་
གནས་ཀུན་དའི་ཟེའུ་འབྲུ་གསལ་བྱེད་འདི། །གྲངས་མེད་གདུལ་བྱ་བདེ་འབྱུང་
གཙུག་ན་གསལ་གྱུར་ཅིག །ལྷ་ཡི་ལམ་ནས་ཉི་ཟླ་འཛིན་མར་མ་ལྷུང་ཞིང་། །རི་ཡི་
དབང་པོ་ཆུ་གཏེར་སྨད་གཡོགས་མ་གྲོལ་བ། །དེ་སྲིད་འདི་ནི་ཡུམ་དོན་དོན་
གཉེར་སྐལ་ལྡན་གྱི། །རེ་བ་སྐོང་བའི་དབང་གི་རྒྱལ་པོར་འདིར་གནས་ཤོག །གང་
གི་ཁ་ཡི་པད་མོར་རྟག་པར་ཡང༌། །འདི་ལྟ་བུ་ཡི་གཞུང་བཟང་རྒྱལ་པོ་ནི། །རོ་
འཛིན་གཟུགས་ཀྱིས་རྣམ་པར་རྩེན་པ་ཡི། །སྨྲ་དབང་འབུམ་སྡེས་རྒྱལ་བསྟན་
མཛེས་བྱེད་ཤོག །བཀྲ་ཤིས་ཀུན་ཚང་འབུམ་སྡེའི་ཆུ་བོའི་གཏེར། །ཇི་སྲིད་ཉི་ཟླའི་
• 493 ·

བགྲོད་པ་གནས་ཀྱི་བར། །མཁས་གྲུབ་ཀླུ་དབང་འབུམ་སྡེས་ཉེར་བསྟེན་ཅིང༌། །
བཤད་སྒྲུབ་རླབས་ཀྱི་རོལ་རྩེད་ཉམས་མེད་ཤོག །ཅེས་པའི་སྙིགས་མའི་དུག་
འདིར་རྒྱལ་བའི་མཛད་པ་བྱེད་པར་རྒྱལ་བ་ཉིད་ཀྱིས་གསལ་བར་ལུང་དུ་བསྟན་་
པའི་གངས་རིའི་ཁྲོད་ཀྱི་ཤིང་རྟ་ཆེན་པོ་ཡབ་རྗེ་འཇམ་དཔལ་སྙིང་པོས་ཇི་ལྟར་་་་
སྨོན་པར་མཛད་པ་དང་རྗེས་སུ་མཐུན་པར་སྐབས་དོན་དང་སྦྱར་བ་འདི་ཡང
རྣམ་བཤད་ཆེན་མོ་འདིའི་འཕྲིན་ལས་འཕེལ་བའི་བསྔོ་བ་བླ་ན་མེད་པར་
བསམས་ནས་གསུང་རབ་འདི་ཉིད་དཔར་སྐྲུན་གྱི་རྒྱུ་སྦྱོར་བས་འདུན་པ་དྲག་་་་་་
པོས་སྤེལ་བའོ།།
ཕྱག་དཔེ་འདི་ཉིད་པར་སྐྲུན་ཆེད་ལྷ་ལྡན་གཙུག་ལག་ཁང་གི་དགེ་སློང་བློ་་་་་
བཟང་ཆོས་གྲགས་ནས་སྒོར་ཁྲི་གཅིག་དང་ལྷོ་ཁ་པ་བདེ་ཆེན་རྡོ་རྗེ་ནས་སྒོར་
ཆིག་སྟོང་ཞལ་འདེབས་སུ་ཕུལ།
• 494·

དམ་པའི་ཆོས་མངོན་པ་ཀུན་ལས་བཏུས་པའི་རྒྱ་ཆེར་འགྲེལ་པ་ལེགས་པར་བཤད་པའི་རྒྱ་མཚོ།
༼སྨད་ཆ།
(གངས་ཅན་ཁྱད་ནོར།)དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང༌།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག །
ཕུར་བུ། བློ་བཟང་འཇིགས་མེད། ཡེ་ཤེས། ཚེ་རིང་མ།
ཚེ་རིང་ཆོས་སྒྲོན། ལྷ་སྐྱིད། རྡོ་རྗེ་མཚོ། ལྷག་པ་སྒྲོལ་མ།
བཀྲ་གཡང་། བྱམས་པ་ཆོས་སྒྲོན།། པདྨ་མཁའ་འགྲོ།
སྤེན་པ། བསོད་ནམས་དབྱངས་ཅན།
དེབ་འདིའི་ཞུ་དག་དང་དཀར་ཆག་སྒྲིག་མཁན།
རྒྱལ་མཚན་བྱམས་པ། ཚེ་རིང༌། ཚེ་བརྟན་རྡོ་རྗེ། འཕྲིན་ལས།
བློ་བཟང་འཕགས་མཆོག །བློ་བཟང་འཇིགས་མེད། བཀྲ་གཡང་།
ཚེ་རིང་ཆོས་སྒྲོན།
གློག་ཀླད་ཡིག་འཇུག་པ། ལྷ་སྐྱིད། རྡོ་རྗེ་མཚོ། ལྷག་པ་སྒྲོལ་མ།
བྱམས་པ་ཆོས་སྒྲོན། པདྨ་མཁའ་འགྲོ། སྤེན་པ།
བསོད་ནམས་དབྱངས་ཅན།
མདུན་ཤོག་ཇུས་འགོད་པ། ཚེ་རིང་མ།
པར་སྒྲིག་ལག་རྩལ་པ། ཚེ་རིང་མ།

